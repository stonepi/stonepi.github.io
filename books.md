---
layout: page
permalink: /books/
title: Books
---

# 藏書目錄稿

---

## <center>序</center>

善讀書者莫不有目錄。別錄、七略、諸史藝文志、崇文總目、四庫、儒藏，官修目錄也。郡齋讀書志、遂初堂書目、直齋書錄解題，私撰目錄也。自劉向至於今之韋謝止辛諸家，代有撰述。石生南郡僻縣，少好讀書而不可得，深以為恨。辛巳計偕入都，始見太學石室藏書之富。忘食秉燭，不過偃鼠飲河耳。其後廿年顛沛流離，未敢忘書，雖識淺量狹，智陋才疏，亦積書萬餘卷。出洋時捆作四十篋，藏於舅氏墅。四年前返京，又積十篋矣。十年前嘗試作目錄，以書多事繁寢。前年長聘後，燕居無事，常觀覽藏書，參以各家書目，時有窒礙。廼網志之，據四庫總目、儒藏精華等提要鉤玄，以簡目標註、販書偶記等考證版本。其有不愜者，間下己意。以俟就正於方家云爾。<br>2025年5月1日記

---

## 凡例

- 余才疏學淺，藏書不擇，難以盡錄。是編僅錄其要者。

- 著錄標準及舉例
  
  - 木板刷印線裝本<br>明崇禎元年(1628)毛氏汲古閣刊本《左傳正義》<br>清嘉慶十四年(1809)胡克家刻本《文選李善注》<br>民國十二年(1923)王先謙刻本《後漢書集解》<br>1978年广陵古籍刻印社用古逸叢書木板刷印本《楚辭集注》<br>2020年金陵刻經處用1952年刊板木板刷印本《大唐西域記》
  
  - 鉛字排印線裝本<br>民國間中華書局線裝鉛字排印四部備要<br>1934年商務印書館涵芬樓鉛字排印《資治通鑒》
  
  - 善本之線裝影印本<br>民國間商務印書館涵芬樓線裝影印四部叢刊<br>1970年藝文印書館影印《六朝文絜箋註》
  
  - 善本之早期精裝影印本<br>民國二十三年(1934年)商務印書館精裝影印本《通志略》<br>1955年文學古籍刊行社精裝影印《樂府詩集》
  
  - 善本整理本初印本<br>1959年科學出版社精裝鉛字排印本《左傳舊註疏證》<br>1956年古籍出版社鉛字排印平裝本《資治通鑒》
  
  - 重要學術資料初印本<br>1975年中國地圖學社套色印刷盒裝《中國歷史地圖集》<br>1982年中華書局精裝影印本《金文編》（第四版）
  
  - 出土文獻初印本<br>1974年文物出版社線裝影印本《馬王堆漢墓帛書壹》<br>1976年文物出版社精裝本《侯馬盟書》<br>2010年中西書局線裝彩色原大影印本《清華大學藏戰國竹簡(壹)》
  
  - 近現代重要著作初印本<br>1956年科學出版社精裝鉛字排印本《殷墟卜辭綜述》

- 國朝稽古右文，科學昌明，各家著述，遠邁前代。唯其時代較近，其書易得。故當代整理本及當代新注概不著錄，以從簡易。其類目如次。
  
  - 通行本。如中華書局《十三經清人注疏》《二十四史》《新编諸子集成》《中國古典文學基本叢書》所收各種。
  
  - 整理本。如中華書局《四庫全書簡明目錄》《四庫全書總目提要補正》《增訂四庫簡明目錄標註》、上海古籍出版社《直齋書錄解題》、上海書店《郡齋讀書志》。
  
  - 新注本。如楊樹達《論語疏證》、楊伯峻《春秋左傳注》、高明《簡帛老子校註》、余嘉錫《世說新語箋疏》、黃懷信《逸周書匯校集注》、劉起釪《尚書校釋譯論》、俞志慧《國語匯校集釋》。
  
  - 今人著述。如楊寬《戰國史》、張西堂《尚書引論》、余嘉錫《四庫提要辨證》、譚戒甫《公孫龍子形名發微》、劉起釪《尚書學史》。

- 書目大致按《四庫全書總目》之四部分類及小類為序。其義有未安者，間下己意。其小類中各書順序，按如下規則臚列。
  
  - 各書以成書時間為序。白文在前，注疏在後，出土文獻附之。同一書有不同注家者，以注書者時代為次。如詩類先漢毛亨、鄭玄《毛詩鄭箋》，次唐孔穎達《毛詩正義》，次宋朱熹《詩集傳》、次清馬瑞辰《毛詩傳箋通釋》，次清陳第《詩毛氏傳疏》，附黃德寬等《安徽大學藏戰國竹簡一》。
  
  - 同書以刊刻時間為序。如《左傳正義》先明崇禎元年汲古閣校刊明北監本、次清嘉慶二十年南昌府學重栞宋本。
  
  - 同書同版以印刷時間為次，即初印本在前，重修本、後印本在後。如《尚書正義》先清嘉慶二十年南昌府學初版初印本，次同治十二年江西書局重修本。
  
  - 同書同版同印次，則以購書時間為序。如《左傳杜解集正》文物出版社1992年刷印適園叢書原版有三複本。2017年4月購者為先，次以2018年8月購者，再次以2018年10月購者。

- 著錄通例。先錄書名、卷數、作者、版本、冊數。考作者生平及著述。據各家著錄，提要勾玄，撮其大要。如讀此書曾有筆記，隨手記入。考證藏書印、流傳，考藏家生平。記錄載體形態：尺寸、板框、行格、欄線、魚尾、題名、牌記、刻工、注記等。終之以購書年月、購入時價。憶及購書時往事，亦隨筆記之。

- 參考文獻。經典書目以傳統形式臚列於後。偶引其說者不列，僅於正文出之。當代論文、專著、網頁資料，按社會科學論文中引用文獻之形式標注。

---

## 經部

#### 易類

- **周易程傳八卷**<br>宋程頤撰。光緒九年(1883)江南書局重刊本。三冊全。<br>程頤(1033—1107)，字正叔，世居中山，北宋河南伊川人，世稱伊川先生。歷官汝州團練推官、西京國子監教授。與其胞兄程顥共創「洛學」，人稱「二程」，開宋代理學之基。追封洛國公，配祀孔廟。著有《二程全書》《文集》《易傳》《經說》等。<br>晁公武《郡齋讀書志》題作《程氏易傳》十卷，曰：「朱震言：『頤之學出於周敦頤，得之於穆脩，亦本於陳摶。與邵雍之學本同。然考頤之解，不及象數，頗類胡瑗爾。』景迂云：『胡武平、周茂叔同師潤州鶴林寺僧壽涯。其後武平傳其學於家。茂叔則授二程。』與震之說不同。」陳振孫《解題》題作《伊川易解》六卷。陳振孫曰：「止解六十四卦，不解大傳，而以序卦分置諸卦之首。蓋唐李鼎祚《集解》亦然。伊川平生著作惟易傳為深，而亦不解大傳。」《四庫全書總目》著錄為四卷，云：「程子不信邵子之數，故邵子以數言《易》，而程子此《傳》則言理，一闡天道，一切人事。蓋古人著書，務抒所見而止，不妨各明一義。守門戶之見者必堅護師說，尺寸不容逾越，亦異乎先儒之本旨矣。」<br>余所藏此書為光緒九年江南書局重刊本。開本23.7×15.8cm。半葉板框高18.0cm，寬14.0cm。半葉九行，行十七字，注小字雙行同。左右雙邊，白口單魚尾。版心上部刻「易經」，中部刻「卷數」，下部刻葉數，最下方刻一「傳」字。題記葉篆書大字「周易程/傳」，牌記葉方框內隸書雙行小字「光緒九秊六月/江南書局重刊」。題名葉及每卷首葉有篆書朱文長方印「衍蔥園/宮脇義臣藏/文哉堂」。待考。<br>2018年9月18日網購於日本大阪[天牛書店](https://www.tengyu-syoten.co.jp/)。<!--35000円-->

- **易學啟蒙一卷**<br>宋朱熹撰。清刊本。1991年中國書店木板刷印。一冊全。<br>朱熹(1130—1200)，字元晦，號晦庵、紫陽，祖籍徽州婺源，生於福建尤溪。南宋紹興十八年(1148)進士，歷任同安主簿、南康軍知軍、漳州知州、煥章閣待制等職。其學承周、二程、張諸子，提出「性理」之說，集宋代理學之大成。晚年遭慶元黨禁而著述不輟，有《周易本義》《詩集傳》《四書集注》《小學集注》《家禮》《近思錄》《資治通鑒綱目》《宋名臣言行錄》《楚辭集注》等。又有《文集》一百卷，門人集其言為《朱子語類》一百四十卷。諡「文」，贈太師，追封信國公，配享孔廟。其著述為元明清諸朝功令所尊，影響深遠。<br>卷首有淳熙丙午(1186)朱熹《序》，曰：「近世學者，類喜談《易》。其專於爻義者，既支離散漫而無所根據。其涉於象數者，又皆牽合附會而或以為出於聖人心思智慮之所為也。若是者，余竊病焉。因與同志頗輯舊聞，為書四篇，以示初學，使毋疑於其說。」《書錄解題》云：「《啟蒙》之目曰：《本圖書》《原卦畫》《明蓍筮》《考變占》，凡四篇。」《四庫提要》謂：「蓋《易》之為道，理數並存，不可滯於一說。朱子因程《傳》專主明理，故兼取邵子之數以補其偏，非脫略《易》理，惟著此書以言數也。後人置《本義》不道，惟假借此書以轉相推衍，至於支離轇轕而不已，是豈朱子之本旨乎？」宋易學盛行以義理說《易》，朱熹為救偏繆，特提出《易》本為卜筮之書，云：「今欲凡讀一卦一爻，便如占筮所得，虛心以求其詞義之所指，以為吉凶可否之次。」（《答呂伯恭書》）《儒藏提要》云：「朱熹自謂此書『略論象數梗概，以示初學』，故名為《啟蒙》」。<br>1991年中國書店據所藏書板木板刷印，定價18元。牌記葉原失，不知底本為何。待考。<br>2015年2月7日購于香港神州舊書店。時在香港科技大學會議，閒暇時訪汲古齋、新亞書店、神州舊書店，並向店主歐陽文利先生請益。因附記之。<!--港幣160-->

- **推易始末四卷**<br>清毛奇齡撰。清乾隆間《西河合集》零種。白紙本四冊全。<br>《提要》謂：「奇齡既作《仲氏易》，複取漢、唐、宋以來言《易》之及於卦變者，別加綜核以為是書。其名《推易》，蓋本《繫辭傳》『剛柔相推』一語，仍《仲氏易》移易義也。大旨謂朱子《本義》雖載《卦變圖》於卷首，而止以為孔子之《易》，未著其為文、周之《易》。因上稽干寶、荀爽、虞翻諸家，凡有卦變、卦綜之說與宋以後相生反對諸圖具列於卷，而以《推易折衷》之圖繫於後。朱子謂卦變乃《易》中之一義，而奇齡則以為演畫《繫辭》之本旨，未免主持太過。然《易》義廣大，觸類旁通，見智見仁，各明一理，亦足與所撰《仲氏易》互相發明也。」<br>余藏本為西河合集零种。開本17.4×11.1cm。半葉板框高12.0cm，寬9.9cm。半葉九行，行二十字，注小字雙行同。左右雙邊，细黑口無魚尾。版心中部刻「推易始末」及卷次，下部刻葉次。無題記、牌記。開卷題「西河合集」、「推易始末目」。白紙。巾箱本四冊全。末冊封底有一圓章「梧州圖書館藏書」。<br>2025年9月16日得于孔網拍賣。<!--1220+5%=1281-->

- **焦氏易詁十一卷附補遺一卷易象釋一卷**<br>清尚秉和撰。民國二十三年(1934)尚氏自刻板。2008年中國書店木板刷印。白宣紙本。一函四冊全。<br>尚秉和(1870—1950)，字節之，號石煙道人，晚號滋溪老人，學者稱槐軒先生，河北行唐人。光緒二十九年(1903)進士。歷任工部主事、巡警部員外郎、民政部營繕司司長等職，後任清華大學、中國大學教授。著有《周易古筮考》《焦氏易林注》《周易尚氏學》《焦氏易詁》《辛壬春秋》《易說評議》等。<br>《焦氏易林》之《提要》云：「焦贛嘗從孟喜問《易》，然其學不出於孟喜。《漢書儒林傳》記其始末甚詳。蓋《易》於象數之中別為占候一派者，實自贛始。所撰有《易林》十六卷，又《易林變占》十六卷，並見《隋志》。《變占》久佚，惟《易林》尚存。其書以一卦變六十四，六十四卦之變共四千九十有六，各系以詞，皆四言韻語。考《漢藝文志》所載《易》十三家，《蓍龜》十五家，不及焦氏。《隋經籍志》始著錄於五行家。」《焦氏易林》乃西漢說象數之一派。自王弼橫掃象數，清談空理，東西漢說象數者皆湮沒不傳。尚氏治《易》，初無定說。至讀《易林》之後，豁然開朗，融會貫通。尚氏云：「蓋《易林》既通，以《易林》注《易》。而《易林》未通以前，實以《易》注《易林》。」王樹枏曰：「此書將二千年易家之肓詞囈說一一駁倒，使西漢易學復明於世，孟子所謂其功不在禹下。」陳三立與王樹枏書曰：「讀尚氏《焦氏易詁》，嘆為千古絕作，以今世竟有此人着此絕無僅有之書，本朝諸儒見之，當有愧色。」<br>民國二十三年(1934)尚氏刊行此書。書板後藏於中國書店。2008年木板刷印，定價800元。余所藏即此本也。半葉十行，行二十二字。左右雙邊。細黑口單魚尾。版心中刻「焦氏易詁」及卷次，下刻葉次。題名葉真書大字「焦氏易詁」。牌記方框內真書中字「甲戌春/開雕九/月工竣」。書前有王樹枏、黃壽祺序。<br>購書時間失載。余在太學常往中國書店中關村店讀書。或購之於是。

#### 書類

- **重栞宋本尚書注疏附校勘記二十卷**<br>舊題漢孔安國傳，唐孔穎達疏。清嘉慶二十年(1815)南昌府學刊本。十冊全。<br>《提要》云：「孔傳之依托，自朱子以來遞有論辯。至國朝閻若璩作《尚書古文疏証》，其事愈明。」石按宋吳棫、朱子疑《書》最早。朱子曰：「伏生書多艱澀難曉，孔安國壁中書卻平易易曉。或者謂伏生口授女子，故多錯誤，此不然。今古書傳中所引書語，已皆如此，不可曉。」又曰：「尚書孔安國傳，此恐是魏晉間人所作，托安國為名，與毛公詩傳大段不同。今觀序文亦不類漢文章。漢時文字粗，魏晉間文字細。如孔叢子亦然，皆是那一時人所為。」又曰：「某嘗疑孔安國《書》是假《書》。比毛公《詩》如此高簡，大段爭事。漢儒訓釋文字，多是如此，有疑則闕。今此卻盡釋之，豈有千百年前人說底話，收拾於灰燼屋壁中與口傳之餘，更無一字訛舛！理會不得。兼小序皆可疑。《堯典》一篇自說堯一代為治之次序，至讓於舜方止。今卻說是讓於舜後方作。《舜典》亦是見一代政事之終始，卻說『歷試諸艱』，是為要受讓時作也。至後諸篇皆然。況先漢文章，重厚有力量。今大序格致極輕，疑是晉宋間文章。況孔書至東晉方出，前此諸儒皆不曾見，可疑之甚！」皮錫瑞《書經通論》云：「朱子於孔傳直斥其偽，可謂卓識。而於古文經雖疑之，未敢明斥之，猶為調停之說，曰：『書有二體，有極分曉者，有極難曉者。尚書諸命皆分曉，蓋如今制誥是朝廷做底文字。諸誥皆難曉，蓋是時與民下說話，後來追錄而成之。』據此是朱子以傳為偽，於經猶有疑辭。故蔡沈作傳，仍存古文，然猶賴有朱子之疑，故蔡傳能分別今古文之有無。其後吳澄、歸有光、梅鷟愈推愈密。……至閻若璩、惠棟考證更精，至丁晏《尚書餘論》據《家語》後序定為王肅偽作。隋書經籍志、孔氏正義，皆有微辭。唐初人已疑之，不始於吳才老，朱子可謂搜得真贓實證矣。」<br>四庫館臣以為偽孔傳去古未遠，訓詁頗有所受，云：「梅賾之時，去古未遠，其傳實據王肅之注而附益以舊訓，故《釋文》稱『王肅亦注今文，所解大與古文相類，或肅私見孔傳而秘之乎？』此雖以末為本，未免倒置，亦足見其根據古義，非盡無稽矣。」<br>唐貞觀十六年(642)太宗詔孔穎達等為之疏，永徽四年(653)長孫無忌等又加刊定。唐人疏經，抄撮六朝諸家為之，頗顯雜蕪。朱子評之云：「五經中《周禮》疏最好，《詩》與《禮記》次之，《書》《易》疏亂道。《易》疏只是將王輔嗣注來虛說一片。」《提要》云：「穎達之疏，晁公武《 讀書志》謂因梁費甝疏廣之。然穎達原序稱『為正義者蔡大寶、巢猗、費甝、顧彪、劉焯、劉炫六家，而以劉焯、劉炫最為詳雅。』其書實因二劉，非因費氏。公武或以《經典釋文》所列義疏僅甝一家，故云然歟？《朱子語錄》謂『《五經》疏《周禮》最好，《詩》《禮記》次之，《易》《書》為下』，其言良允。然名物訓故究賴之以有考，亦何可輕也！」<br>余藏此書為此書初印本，清嘉慶二十年(1815)南昌府學刊。竹紙本。十冊全。<br>2016年11月10日得于孔網拍賣。<!--3920+5%=4116-->

- **重栞宋本尚書注疏附校勘記二十卷**<br>舊題漢孔安國傳，唐孔穎達疏。清嘉慶二十年(1815)南昌府學刊板，同治十二年(1873)江西書局重修本。官堆紙本。十冊全。<br>阮元於嘉慶二十一年(1816)六月調離江西，其時《重刊宋本十三經注疏》尚未完成。盧宣旬等急於呈阮元觀看，故倉促成書，校對不精。朱華臨《重刊宋本十三經註疏跋》云：「來庵以創始者樂於觀成，板甫就，急思印本呈制軍，以慰其遺澤西江之意。局中襄事者，未及細校。故書一出，頗有淮風別雨之訛，覽者憾之。」阮元子阮褔於其《江西校刻宋本十三經註疏書後》附案語云：「此書尚未刻校完竣，家大人即奉命移撫河南，校書之人不能如家大人在江西時細心，其中錯字甚多，……《校勘記》去取亦不盡善，故家大人頗不以此刻本為善也。」道光六年(1826)，南昌府學教授朱華臨等重校，即所謂「道光重校本」。朱華臨云：「今夏，制軍自粵郵書，以倪君模所校本一冊寄示，適奉新余君成教亦以所校本寄省。倪君所校計共九十三條，余君所校計共三十八條，予因合二君所校之本，詳加勘對，親為檢查督工，逐條更正，是書益增美備。」道光本對南昌府本作了訂正，故其版本質量較南昌府本為高，然亦有沿襲其誤、增加新誤處。同治十二年(1873)，江西書局重修阮刻《十三經註疏》。汪文台《十三經註疏校勘記識語》前劉秉璋序云：「然自咸豐庚申以後，東南書籍半遭淪燬，古經註疏實賴此本之存，同治中江西既設書局，因取學宮舊本，續殘補闕。」學界以為江西本遞經修訂，為阮刻系統之最佳善者[^shangshu]。<br>余藏此書為清嘉慶二十年(1815)南昌府學刊板，道光壬戌(1862)南昌府學重校，同治十二年(1873)江西書局重修本。無函套。官堆紙十冊全。<br>2011年4月2日得于孔網拍賣。<!--4040-->

- **尚書蔡傳六卷附書序一卷**<br>宋蔡沈撰。清光緒七年(1881)金陵書局刊本。一函四冊全。<br>蔡沈(1167—1230)字仲默，號九峰，建陽人。與父蔡元定俱師事朱子。博覽群書，潛心著述，不求仕進。隱居於九峰山下。著有《洪範皇極內篇》《書集傳》。歿後追贈太子太師、永國公，謚文正。<br>書前有蔡沈嘉定二年(1209)序，言慶元五年(1199)，朱子命蔡沈作此書，十年始成。其中二典和《大禹謨》經朱子手訂。其餘各篇則為朱子口授經義。又從朱子之說，以為《書序》非孔子作，析出別行，附於書後，另為一卷。又原附朱子《問答》一卷，已佚。《四庫提要》云：「沈序稱二典三謨經朱子點定，然董鼎《纂注》於『正月朔旦」條下注曰：『朱子親集《書傳》，自孔序止此。其他大義，悉口授蔡氏，並親稿百餘段，俾足成之。』則《大禹謨》猶未全竣。序所云二典三謨，特約舉之辭。」又云：「序所謂朱子點定者，亦不免有所竄易。故宋末黃景昌等各有正誤、辨疑之作。陳櫟、董鼎、金履祥皆篤信朱子之學者，而櫟作《書傳折衷》，鼎作《書傳纂注》，履祥作《尚書表注》，斷斷有辭。明洪武中修《書傳會選》，改定至六十六條。國朝欽定《書經傳說匯纂》，亦多所考訂厘正。蓋在朱子之說《尚書》，主於通所可通，而闕其所不可通，見於《語錄》者不啻再三。而沈於殷盤、周誥，一一必求其解，其不能無憾也固宜。然其疏通証明，較為簡易。且淵源有自，大體終醇。元與古注疏並立學官見《元史選舉志》，而人置注疏肄此書。明與夏僎解並立學官見楊慎《丹鉛錄》，而人亦置僎解肄此書。固有由矣。」<br>此書元代起即作為功令用書，坊刻本眾多。余所藏此本為光緒七年金陵書局刊本，較之坊刻俗本稍勝。開本26.1×15.1cm。半葉板框高17.6cm，寬13.9cm。半葉九行，行十七字，注小字雙行同行。左右雙邊，白口單魚尾。版心上部刻「書經」，魚尾下刻卷次，下部刻葉次。題名葉隸書大字「尚書蔡/傳」。牌記葉方框內隸書中字「光緒七年十月/金陵書局開雕」。卷首有嘉定己巳蔡沈自序。書內偶有墨跡。前人改作包背裝。竹紙本。一函四冊全。<br>2025年10月26日得于嘉寧拍賣。<!--1000+13.5%=1135-->

- **尚書古文疏證八卷附朱子古文書疑一卷**<br>清閻若璩撰。同治六年(1867)錢塘汪氏振綺堂補刻眷西堂本。八冊全。<br>閻若璩(1636—1704)字百詩，號潛丘，太原人，徙居山陽。康熙己未(1679)薦舉博學鴻詞科，不第。參與編撰《大清一統志》。著有《尚書古文疏證》《孟子生卒年月考》《困學紀聞注》《潛丘札記》《四書釋地》《毛朱詩說》等。<br>《古文尚書》之真偽，歷代諸家，各有論辯。閻氏博聞強記，沉潛鑽研，以三十餘年之力作此書。綜覈諸說、出入經史、旁引諸書、時出己意，共立論一百二十八篇，以證《古文尚書》之偽。此書出而《古文尚書》之偽乃成定讞。《四庫提要》云：「《古文尚書》……自吳棫始有異議，朱子亦稍稍疑之。吳澄諸人本朱子之說，相繼抉摘，其偽益彰，然亦未能條分縷析，以抉其罅漏。明梅鷟始參考諸書，証其剽剟，而見聞較狹，蒐採未周。至若璩乃引經據古，一一陳其矛盾之故，古文之偽乃大明。」劉起釪《尚書學史》云：「書中運用梅鷟在尚書研究中所開創的搜集證據的方法，從文獻的證據和曆史事實的證據這兩方面來考訂孔氏本之偽。其第一至第八十大抵為文獻方面的證據。第八十一至第九十六則為曆史事實方面的證據。第九十七至第一百十二揭露偽古文內容的矛盾。第一百十三至卷末則引述吳棫、朱熹、王充耘、梅鷟、郝敬、鄭瑗、姚際恆、馬驌等人辨疑之語。此外全書各卷中還常引自宋至清初其他學者如林之奇、趙孟頫、歸有光、馮景、朱彝尊、孫鑛等等的辨偽之說。」梁啟超《學術史》云：「新學問發生的第一步，是要將信仰的對象一變為研究的對象。既成為研究的對象，則因問題而引起問題，自然有無限的生發。中國人向來對於幾部經書，完全在盲目信仰的狀態之下。自《古文尚書疏證》出來，才知道這幾件『傳家寶』裡頭，也有些靠不住，非研究一研究不可。研究之路一開，便相引於無窮。自此以後，今文和古文的相對研究、六經和諸子的相對研究，乃至中國經典和外國經典的相對研究，經典和『野人之語』的相對研究，都一層一層的開拓出來了。所以百詩的《古文尚書疏證》，不能不認為是近三百年學術解放之第一功臣。」李學勤云：「清儒力反宋學，而於辨偽書方面則繼續了宋人的統緒。他們所辨古書，每每同反對宋學有關。例如閻若璩等指摘古文《尚書》，宋儒津津樂道的《大禹謨》十六字心傳便失了依據；胡渭等批評河圖洛書，也是針對周敦頤以至朱子的學說。清人崇尚門戶，先以漢學反對宋學，接着以今文經學反對古文經學。」其後雖毛奇齡、方苞、顧昺、楊方達、江昱、郭兆奎、趙佑、茹敦和、張崇蘭、王劼、吳光耀、謝廷蘭、洪良品、王照諸家左袒偽古、吹毛求疵、百般回護，終不能奪朱也。近日《清華大學藏戰國竹簡》出，所收《古文尚書》諸篇如《尹誥》即《咸有一德》、《尃敚之命》即《説命》，與偽古文無一同者，而學界愈歎服閻氏之卓識矣。<br>此書在康雍間僅有抄本流傳。閻若璩孫學林始刊刻於淮安，即乾隆十年(1745)眷西堂本。書板後歸錢塘汪遠孫振綺堂。同治六年，振綺堂據原板修補重刊此書。余所藏即此補刊本也。<br>2025年11月9日得于孔網拍賣。<!--4300-->

- **尚書後案三十卷**<br>清王鳴盛撰。乾隆四十五年(1780)禮堂刊本。一函十二冊全。<br>王鳴盛(1722—1797)，字鳳喈，號禮堂，又號西莊，晚年號西沚。江蘇省嘉定縣(今上海市)人。乾隆十九年進士，官至光祿寺卿。此書乾隆十四年(1749)草創，至四十四年(1779)寫成，歷三十五年。其書一宗鄭玄，僅釋二十九篇。另附《後辨》，辨析偽書廿五篇。自序云：「所以發揮鄭康成一家之學也。」「余編次群書，搜羅鄭注，惜已殘缺，聊取馬、王傳疏益之。又作『案』以釋鄭義。馬、王傳疏與鄭異者，條析其非，折衷于鄭氏。名曰《後案》者，言最後所存之案也。」皮錫瑞《經學通論》云：「王鳴盛尚書後案，主鄭氏一家之學，是為專門之書。專主鄭，故不甚采金文，且間駮伏生（自注：如解司徒司馬空之類），亦未盡善。」梁啟超《近三百年學術史》曰：「王西莊搜羅極博，但於今古文學說分不清楚，好為調和，轉成矛盾，是其短處。」劉起釪《尚書學史》云此書「乃一東漢古文尚書資料集。東漢古文學派及其傳衍之經說已搜羅無遺。凡鄭玄之說，一查即得。極便利用。稍後有吳東發撰《尚書後案質疑》，于是書有所訂正。」《儒藏》曰：「王氏乃勾稽輯録漢唐以前各種子書、經史箋注、《太平御覽》前之各種類書等，徵引漢儒解讀《尚書》之文，鑑别分類，分綴於每篇每句之下，彙成一部漢唐間之《尚書》集注。其蓽路藍縷之功，難能可貴。」<br>余所藏此書為王氏禮堂自刻本。開本27.7×17.5cm。半葉板框高23.0cm，寬16.1cm。半葉十四行，行三十字，注小字雙行，行四十五字。四周單邊，白口單魚尾。版心中部刻「尚書後案卷一」等，下部刻葉數。題記葉上部小字「乾隆庚子秋鐫」，右小字「東吳王氏學」，中大字「尚書後案」，左小字「尚書後辨附  禮堂藏版」。序葉首行下方有圓形篆字朱文印待考，中部有方形篆字朱文印「南氏所藏」，上部有方形篆字朱文印「如射書堂圖書記」。首卷首行下方有方形篆字朱文印「服部氏藏書印」。<br>2022年10月30日得于雅虎拍賣。<!--122000円-->

- **尚書今古文註疏三十卷**<br>清孫星衍撰。光緒十一年(1885)朱氏槐廬家塾刊本。白紙本。八冊全。<br>孫星衍(1753—1818)，字淵如，號伯淵，别署芳茂山人、微隱。江蘇阳湖（今常州）人，乾隆五十二年(1787)进士，授翰林院編修，充三通館校理。後官至山东布政使。主講泰州安定書院、紹興書院、杭州訓詁經精舍等。藏書樓曰平津館，貯書甚富。著述宏富，除此書外有《周易集解》十卷、《夏小正傳校正》三卷、《明堂考》三卷、《考注春秋別典》十五卷、《爾雅廣雅詁訓韻編》五卷、《魏三體石經殘字考》一卷、《孔子集語》十七卷、《晏子春秋音義》二卷、《史記天官書考證》十卷、《建立伏博士始末》二卷、《寰宇訪碑錄》十二卷、《金石萃編》二十卷、《續古文苑》二十卷、《詩文集》二十五卷等。余所藏者有《周易集解》《孔子集語》《寰宇訪碑錄》《續古文苑》。<br>《清史稿》本傳云：「星衍博極群書，勤於著述。又好聚書，聞人家藏有善本，借鈔無虛日。金石文字，靡不考其原委。嘗病古文尚書為東晉梅賾所亂，官刑部時，即集古文尚書馬鄭注十卷、逸文二卷。歸田後，又為尚書今古文注疏三十九卷。」「其意在網羅放失舊聞，故錄漢、魏人佚說為多，又兼採近代王鳴盛、江聲、段玉裁諸人書說。惟不取趙宋以來諸人注，以其時文籍散亡，較今代無異聞，又無師傳，恐滋臆說也。凡積二十二年而後成。」此書採孔穎達《正義》本，並參照《開成石經》，擯棄偽孔二十五篇。經文之下列注，僅取五家三科之説，即司馬遷古文説，《大傳》歐陽、大小夏侯今文説，及馬融、鄭玄之孔壁古文説。再於疏中訓詁字詞、考訂文物、解說書意。五家三科以外其餘先秦諸子、讖緯、白虎通等所持今古文說、許慎《說文》古文說，皆附之於疏中。于清代諸家之說，如王氏父子、錢大昕、江聲、顧廣圻等皆有採獲。于宋人之說則一概排斥不用。皮錫瑞極崇此書，於《經學曆史·尚書》之末有《論治尚書當先看孫星衍尚書今古文注疏陳喬樅今文尚書經說考》篇，曰：「孫星衍尚書今古文注疏，於今古說搜羅略備，分析亦明，但誤執史記皆古文，致今古文家法大亂。（自注：如論衡明引金縢古文說，孫以其與史記不合，乃曰：『王氏充以為古者，今文亦古說也。』豈非遁詞？）亦有未盡善者，然大致完善，優於江、王。故王懿榮請以立學。」（石按：王懿榮請立學事，見《王文敏公遺集》卷二《請復古本尚書附入十三經注疏與今本尚書並行疏》）又曰：「治尚書者，先取是書（石按：指陳喬樅《今文尚書經說攷》）與孫氏今古文注疏，悉心研究，明通大義，篤守其說，可不惑於歧趨。」梁啟超《近三百年學術史》：「孫淵如算是三家之冠了。（石按指江聲《尚書集註音疏》、王鳴盛《尚書後案》、本書）他的體例，是『自為注而自疏之』。注文簡括明顯，疏文才加詳，疏出注文來歷，加以引申。就組織上論，已經壁壘森嚴。他又注意今古文學說之不同。雖他的別擇比不上後來陳樸園的精審，但已知兩派不可強同，各還其是，不勉強牽合，留待讀者判斷從違。這是淵如極精慎的地方，所以優于兩家。」又曰：「取材矜慎，樹例謹嚴，故最稱善本。」劉起釪《尚書學史》以為此書本專為分今古文而作，然誤以《史記》所引今文為古文，是足淆亂；又所舉今文遠未完備，不若陳喬樅《今文尚書經說考》及皮錫瑞《今文尚書攷證》所搜集之完備；又多襲用前人成說，創獲者少，不若段、王之書足解疑難者，更不逮清末俞樾、吳大澂、孫怡讓等能用新材料攷證者。引楊樹達《尚書正讀序》，以為江聲、王鳴盛、孫星衍之書不能比肩段玉裁、王念孫引之父子。「所以此書所膺盛譽，不足以副其實。至於一般隨聲譽揚者，實由未深入了解之故。」石按近世重解疑而輕采獲，故有此評。然《通論》亦以此書洵利後學、甚便初治，未譽其發微解疑之功也。《儒藏》提要曰「是書廣徵博引，搜羅詳備，會通今古，可謂乾嘉時期尚書研究集大成之作」，洵為定評。<br>此書有嘉慶二十年(1815)孫氏家刻冶城山館本，後收入平津館叢書。初刻於嘉慶二十年(1815)。太平天囯時燬版。又有光緒乙酉吳縣朱記榮翻刻平津館叢書，即余所藏之本。此書行款字體一依原書。開本29.5×17.8cm，半葉板框高17.0cm，寬12.2cm，半葉九行，行二十一字。注小字單行同，疏小字雙行同。四周雙邊，白口單魚尾。書口刻「書疏第一上」等。首葉有「光緒乙酉夏白堤八字/橋朱氏槐廬家塾珎藏」牌記，卷尾末行刻「光緒歲在閼逢涒灘國子監肄業生吳縣朱記榮校刊」並藏印兩方。白紙八冊全，天地寬闊，墨色濃厚，字畫爽利，蓋初印本也。朱記榮(1848—1912)字槐盧，號懋之。江蘇吳縣人。同治間入國子監，旋因太平天囯廢學。藏书頗富，曾任掃葉山房經理，創校經山房、上海書業公所。重刊《平津館叢書》，刊行《槐盧叢書》《顧氏遺屬》《經學叢書》《金石叢書》等。<br>2025年5月11日得于無錫藝宋拍賣。<!--5675-->

- **今文尚書攷證三十卷**<br>清皮錫瑞撰。光緒二十三年(1897)師伏堂刊本。白紙本。六冊全。金景芳舊藏。<br>皮錫瑞(1850—1908)，字鹿門，一字麓雲，湖南善化人，光緒八年(1882)順天鄉試舉人，後三試不第，遂絕意仕進，著述終老，戊戌政變後罹禁錮。皮氏以今文經學名世，於《尚書》今文學用力最勤，因敬慕西漢伏生而自署居所曰「師伏堂」。平生著書三十餘種。余所藏者尚有《經學曆史》《經學通論》等。<br>王先謙《序》：「皮君鹿門治尚書最精……條理今文，詳密精審，兼諸大儒之長而去其蔽。後之治今文者，得是編為前導，可不迷於所往。余讀君撰著，每有鍼芥之合」云云。劉起釪《尚書學史》云：「把西漢《今文尚書》作一總結性敘述。凡段玉裁、陳喬樅所集材料，其書中都擁有。另增加大量漢碑材料及段、陳偶未引到的文獻材料。因此在論定今文的文字取材方面，比段、陳又大進一步。」中華書局標點本前言云：「雖是今文學派一家之說，但總的看來，取材豐富，考訂謹嚴，能夠做到言必有據，不作武斷臆說。在清人疏證尚書的眾多著作中，書最後出，而持論比較平允。」《儒藏》評曰：「集清人《尚書》今文攷辨研究之大成。」<br>此書僅有師伏堂自刻本。余所藏即為此本。開本26.4×18.0cm，半葉板框高20.9cm，寬14.9cm。半葉十行，行二十五字。注小字雙行同。左右雙邊，白口單魚尾。版心中部刻「今文尚書攷證」及卷次，下部刻葉數。題名篆書大字「今文尚/書考證」，牌記框內篆書中字「丁酉孟春/師伏堂刊」。卷末末行有一篆書朱文方印「皮氏版權」。白紙本六冊全。無函套。卷首少數葉書口斷裂，內葉品好，字大墨濃，嶄新未觸。<br>每冊封面鈐有篆書白文方印「繩武/樓藏」，每冊首行末鈐有篆字朱文方印「金景芳藏书印」。廼榮善昌、金景芳遞藏本。<br>榮善昌，字吉人，江蘇無錫人，光緒二十二年(1890)補邑諸生。官至宿遷教諭。任大公圖書館館長。家有繩武樓，刊刻有《繩武樓叢刊》。<br>金景芳(1902—2001)，遼寧省義縣人，史學家，曾任吉林大學教授、歷史系主任。著有《學易四種》《周易通解》等。<br>2015年11月28日得于孔網拍賣。<!--3125-->

- **尚書孔傳參正三十四卷**<br>清王先謙撰。光緒三十年(1904)虛受堂刊本。一函六冊全。<br>王先謙(1842—1917)，湖南長沙人，字益吾，晚號葵園，室名虚受堂。同治四年(1865)進士。曾任國子監祭酒，外放江蘇學政，主持思賢講舍，任城南書院、岳麓書院山長。著書頗豐，余所藏者有《尚書孔傳參正》《漢書補注》《後漢書集解》《荀子集解》《莊子集解》《釋名疏證補》等多種。所著書多自刻，亦有以思賢講舍、思賢書局、虛受堂為名者，字體版式劃一，蓋所延刻工同也。王先謙名播海外，今在日本東京舊書店尚多見其書。<br>此書解偽孔傳本五十八篇並書序及孔安國序。今文各篇多襲用皮錫瑞《今文尚書考證》。王氏序皮書云「余讀君撰著，每有鍼芥之合。惟于論古文義說，反求于心而未能釋然。」故有此作。古文各篇則多參考孫星衍《尚書今古文考證》。皮錫瑞《經學通論·尚書》之末篇《論治尚書當先看孫星衍尚書今古文註疏陳喬樅今文尚書說經考》言「若如陳灃所言，撰為集解義疏，當先具列伏傳史記之說，字字遵信，加以發明，不可誤據後起之詞，輕疑妄駮。次則取白虎通及兩漢書所引經說，加以漢碑所引之經。此皆當日通行之今文，足備考證。又次則取馬鄭偽孔，擇其善者。以今文為折衷，合於今文者錄之，不合於今文者去之」云云，蓋其時皮氏《今文尚書攷證》尚未出，故言其撰述之意云爾。乃其文末雙行小字自注曰：「今人王先謙尚書孔傳參正兼疏今古文，詳明精確，最為善本。」石案已言治尚書當先看孫、陳二書，何於文末又轉薦王書？殊不可解。《儒藏》乃直斥此為不實之詞，良有以也。劉起釪《尚書學史》引王國維評此書曰：「網羅眾說，無所折中，亦頗以繁博為病。」並以為此書抄集眾說而無己見，無多可取，然時今文家多逞癔說，此書搜列資料尚平實。《儒藏》曰：「此書晚成，又無太多門户之見，故能彙聚孫皮二書今古文之説於一書之中，對瞭解《尚書》今古文的差異以及清人對於《尚書》今古文的疏解，提供了觀覽之便。」蓋王氏之學，長於采獲而短於辨析，故爾。然此書經學殿軍，集諸家之成，省學者搜羅箋注之功，亦足以發焉。<br>此書僅有虛受堂刊本，余藏本即此也。開本27.3×17.8cm，半葉板框高21.2cm，寬15.3cm。半葉十二行，行二十五字。注小字雙行同。左右雙邊，白口單魚尾。版心中部刻「書一」等，下部刻葉數。題記篆字「尚書孔傳參正三十四卷」，牌記篆字「光緒三十年虛受堂刊藏」。竹紙本六冊全。函套後配。偶有蟲蛀，序數葉有前人朱筆圈點。整體品好。<br>2019年7月12日購于日本東京東城書店。<!--75000円-->

- **吉金文錄四卷**<br>吳闓生集釋，邢之襄校訂。中華書局1963年用南宮邢氏1933年原版刷印。二冊全。<br>吳闓生(1878—1949)，原名啟孫，字辟疆，號北江。安徽桐城人。早年留學日本。歸國後，任清朝度支部財政處總辦。入民國後，歷任教育次長、國務院參議。邢之襄(1880—1972)，字讚廷，直隸南宮(今河北邢台)人，近代著名藏書家。早年留學日本東京帝國大學，歸國後歷任司法部參事督辦、天津市政府秘書長等職。畢生致力於古籍收藏與刊刻。<br>本書共收錄吉金彜器三十四類，四百一十四件。收錄吉金文皆隸定其原文，分章句注釋評點，並考證上古史及周代禮制。自序舉例云吉金文可以補經史之缺文，用以考證西周史實、官職、兵制、禮制、封國、爵位等，又云：「其它如文章訓詁、如山川地理、如時世年月、如典章制度，足以供探討、禆經史者尤多，將必有好學嗜古之士，引申而董理之。」<br>此書1932年南宮邢氏刻板。1963年中華書局用此木板重印，分裝二冊。余所藏即此本也，字劃爽利，墨色濃郁。2006年又有中國書店舊版重刷本，其板漫漶斷裂，已大不如前矣。開本28.7×18.6cm，半葉板框高16.8cm，寬13.2cm。半葉十行，行二十字，注小字雙行同。四周單邊。白口單魚尾。版心中部刻「金」及卷數，下部刻葉數。題名葉金文大字「吉金文錄」，牌記葉真書「南宮邢/氏藏版」。卷首有吳闓生序言一篇，言其用書中所收吉金文考證西周古史之涯略。目錄後又言此書纂錄在于省吾《雙劍誃吉金文選》之前，彼此多所參訂云。落款為癸酉年(1933)，因定其刻板之年焉。<br>2023年8月8日購于日本東京山本書店。<!--55000円-->
  
  - 石按：金石譜錄，《宋史·藝文志》入經部小學類，《四庫全書》收於子部譜錄類。此書不載字形、器形，隸定金石文字寫之，其文有資考訂經傳。故循名責實，因其文體而入尚書類。《逸周書》《清華大學藏戰國竹簡》同此。載字形者，如《金文編》《石刻篆文編》《商周金文集成》之屬則入經部小學類說文之屬，以其可考訂六書故也。

- **逸周書校訓集釋**

#### 詩類

- **毛詩傳箋二十卷附毛詩音義三卷**<br>漢毛亨傳，鄭玄箋，唐陸德明音義。同治十一年(1872)江南書局刊本。一函六冊全。<br>此書《漢書藝文志》舊題《毛詩故訓傳》三十卷。《隋書經籍志》題《毛詩》二十卷，漢河間太守毛萇傳，鄭氏箋。鄭玄《詩譜》曰：「魯人大毛公為訓詁，傳於其家，河間獻王得而獻之，以小毛公為博士。」陸璣疏云：「荀卿授魯國毛亨，毛亨作《訓詁傳》，以授趙國毛萇。時人謂亨為大毛公，萇為小毛公。」四庫館臣據此定著者為毛亨。<br>《毛詩正義》轉引鄭玄《六藝論》言其箋詩之旨曰：「注詩宗毛為主。毛義隱略，則更表明。如有不同，即下己意，使可識別。」故鄭氏不篤守毛義，而名其書曰箋也。《四庫總目》略曰：「箋與傳義亦時有異同。王肅、歐陽修、孫毓等攻鄭申毛，王基、王應鱗、陳統又攻王申鄭。此後歷代相質，袒分左右。至唐命孔穎達因鄭箋作正義，乃論歸一定。」云云。清之治詩者有鑒於此，多分疏之，馬瑞辰《毛詩傳箋通釋》、陳奐《詩毛氏傳疏》等是也。<br>此書開本26.2×15.3cm，半葉板框高16.8cm，寬13.2cm。半葉十行，行二十一字，注小字雙行同。左右雙邊。白口單魚尾。版心中部刻「詩」及卷數，下部刻葉數。題名葉篆書大字「毛詩傳箋」，牌記葉「江南書局刊」。先《鄭氏詩譜》不分卷，次《毛詩傳箋》二十卷，再次摘錄陸德明《經典釋文》之《毛詩音義》三卷。《毛詩傳箋》卷末二行刻有篆書題記二行：「金陵書局甘國有/刊木壬申九月」。甘國有乃同光時金陵著名刻工，壬申即同治十一年。金陵書局光緒二年更名為江南書局，蓋仍以金陵局版片印此書也。竹紙原函原裝一函六冊全。<br>購書時間待考。

- **毛詩二十卷**<br>漢毛亨傳，鄭玄箋，唐陸德明音義。民國商務印書館涵芬樓影印本。四冊全。<br>此書底本為常熟瞿氏鐵琴銅劍樓藏宋刊巾箱本。<br>購書時間待考。

- **詩經集傳八卷**<br>宋朱熹撰。清光緒七年(1881)金陵書局刊本。一函四冊全。<br>朱熹有《易學啟蒙》，已著錄。陳振孫《解題》著錄為二十卷，云：「以大、小序自為一編，而辨其是非。其序《呂氏讀詩記》，自謂少年淺陋之說，久而知其有所未安，或不免有所更定。今江西所刻晚年本，得於南康胡泳伯量，校之建安本，更定者幾十一云。」《簡明目錄》謂：「其初稿亦用小序，後與呂祖謙相爭，遂改從鄭樵，廢小序。故有《辨說》攻小序，而《集傳》未及追改，如『豐年篇』之類者。樵書為周孚所駁，旋即散佚。惟此書自元延祐定科舉法，用以取士，遂承用至今。」《四庫提要》曰：「詩序之說，紛如聚訟。以為大序子夏作，小序子夏、毛公合作者，鄭玄《詩譜》也。以為子夏所序詩即今《毛詩》者，王肅《家語注》也。以為衛宏受學謝曼卿、作《詩序》者，《後漢書儒林傳》也。以為子夏所創，毛公及衛宏又加潤益者，《隋書·經籍志》也。以為子夏不序詩者，韓愈也。以為子夏惟裁初句，以下出於毛公者，成伯璵也。以為詩人所自製者，王安石也。以小序為國史之舊文，以大序為孔子作者，明道程子也。以首句即為孔子所題者，王得臣也。以為毛傳初行尚未有序，其後門人互相傳授，各記其師說者，曹粹中也。以為村野妄人所作，昌言排擊而不顧者，則倡之者鄭樵、王質，和之者朱子也。」《儒藏》序曰：「朱熹《詩集傳》則是宋代《詩經》學集大成之作，全面廢序言詩，對宋代及後世的《詩經》研究產生了深遠的影響。」<br>石按：館臣雖言不左右袒，然錄《詩序》二卷為詩經類之首，其勢已明矣。唯朱子《集傳》，數百年來功令所尊，不得不存錄其說耳。然宋學疑經疑傳，乃其佳處。不疑不問，是宗教也，何足以為學！館臣親漢斥宋，故作此論。石自讀詩起便不喜《詩序》，動輒曰「后妃之德」。國君閨閣兒女之事，何以遍及于鄉野，乃至於家弦戶誦、童蒙盡知乎哉？此悖謬絕倫，本不待駁者也。蓋漢初諸儒多楚人，秉風騷之余緒，援楚辭以解詩。故雖鄉邦村野情愛酬酢之歌，皆解之為后妃。又假孔子、子夏之名以壯其勢。近日《安徽大學藏戰國竹簡》出版，收竹簡九十三支，存《國風》五十七篇。碳十四測年為戰國早中期(400BC—350BC)物。其簡長48cm，寬0.4—0.8cm，一簡書二十八字直下。段末標一短橫，篇末標一墨丁。無序。多無篇名。此最近詩經古本之原貌者。足以破千載妄說之謬。朱子深研經傳，力排詩序，可謂卓識也。<br>此書《宋史·藝文志》作二十卷。現存之最古者為日本靜嘉堂文庫、南京圖書館所藏之宋七行本。世之通行者多為八卷本，蓋坊刻所並。余所藏此書即八卷本系統之局本。刊刻精審，墨色濃郁，字劃爽利。官堆紙四冊全。<br>2011年12月19日得于孔網拍賣。<!--1450-->

- **監本詩經八卷**<br>宋朱熹撰。嘉慶七年(1802)味旨齋刊本。四冊全。<br>同前。此書為清代坊刻本，天頭有音注。題名及牌記葉原闕。此書版心下部刻「味旨齋」，參考孔網圖錄定其版本。<br>2012年購於日本京都彚文堂書莊。<!--6000円-->

- **毛詩傳箋通釋三十二卷**<br>清馬瑞辰撰。中華書局四部備要排印本。一函十二冊全。<br>2012年11月17日購于日本京都琳瑯閣書店。<!--8400円-->

- **詩毛氏傳疏三十卷附毛詩音四卷毛詩說一卷傳義類一卷鄭箋徵一卷**<br>清陳奐疏。光緒十年(1884)掃葉山莊刊本。一函十二冊全。<br>陳奐(1786—1863)，字倬雲，號碩甫。晚年號南園老人，蘇州人，经学家。咸豐元年(1851)拔貢。受學于江沅、段玉裁。治毛詩。積三十年之功而作此書。其序論其疏毛傳之由甚詳：「齊魯韓先立學官，置博士。而毛僅僻在河間。平帝末得立學官，遂遭新禍。……東京已降，經術粵隆。……然在廷諸臣，猶尚魯訓，兼習韓。故鄭康成殿居漢季，初從東郡張師學韓詩，後見毛詩義精，好，為作箋，亦復閒襍魯詩，幷參己意。固作箋之旨，實不盡同毛義。……唐貞觀中孔沖遠作正義，傳箋俱疏，於是毛鄭兩家合為一家之書矣。兩漢信魯而齊亾。魏晉用韓而魯亾。隋唐以迄趙宋，稱鄭而韓亦亾。近代說詩，兼習毛鄭，不分時代（自注：毛在齊魯韓之前，鄭後四百餘歲），不尚專脩（自注：毛自謂子夏所傳，鄭則兼用韓魯）。不審鄭氏作箋之旨，而又苦毛義之簡㴱，猝不得其涯際，漏辭偏解，迄無鉅觀。二千年來，毛雖存而若亾，有固然矣。」因發願纂修此書云云。《清史稿·儒林傳》言：「奐嘗言大毛公詁訓傳言簡意賅，遂殫精竭慮，專攻毛傳。以毛傳一切禮數名物，自漢以來無人稱引，韜晦不彰，乃博徵古書，發明其義。大抵用西漢以前舊說，而與東漢人說詩者不茍同。又以毛氏之學，源出荀子，而善承毛氏者，惟鄭仲師、許叔重兩家，故於周禮注、說文解字多所取說，著詩毛氏傳疏三十卷。又以疏中稱引，博廣難明，更舉條例，立表示圖，為毛詩說一卷。準以古音，依四始為毛詩音四卷。仿爾雅例，編毛傳為義類十九篇一卷。以鄭多本三家詩，與毛異，為鄭氏箋考徵一卷。」梁啟超《近三百年學術史》云：「清儒在詩學上最大的功勞，在解釋訓詁名物。……陳氏則純為義疏體，逐字逐句訓釋。三書比較（石按：指胡承珙《毛詩後箋註》、馬瑞辰《毛詩傳箋通釋》、本書），胡、馬貴宏博而陳尚謹嚴，論者多以陳稱最。陳所以專毛廢鄭者，以鄭固箋毛而時覆破毛，嚴格繩之，亦可謂為『不守師法』。又鄭本最長於禮，恒喜引禮解詩，轉生轇轕。孔沖遠並疏毛、鄭，疏家例不破注，故遇有毛、鄭沖突之處，便成了『兩姑之間難為婦』。勉強牽合打完場，那疏便不成片段了。碩甫專宗其一，也可以說他取巧。但毛傳之於訓詁名物，本極矜慎精審，可為萬世注家法程。碩甫以極謹嚴的態度演繹他，而又常能廣采旁征以證成其義，極潔凈而極通貫，真可稱疏家模範了。」又云：「此書所疏訓詁，最為精粹。……其價值與《毛詩》同懸天壤，可斷言也。」《儒藏提要》云此書「大量吸收清代考據學成果，融會貫通，考訂精詳細，于文字、聲韻、訓詁、名物諸方面闡發毛詩本義，對毛傳訓詁體例和名物制度頗多發明。雖難免曲護墨守，然不失為清代毛詩研究的集大成之作，與胡承珙《毛詩後箋》、馬瑞辰《毛詩傳箋通釋》并稱，為清代漢學家研治詩經之典範。」<br>此書最早為清道光咸豐間陳氏五種本，即道光二十七年(1847)武林愛日軒刻《詩毛氏傳疏》、咸豐元年(1851)蘇州漱芳齋刻《釋毛詩音》、道光二十七年武林愛日軒刻《毛詩說》、咸豐九年(1859)王載雲刻《毛詩傳義類》、咸豐八年(1858)許文一刻《鄭氏箋考徵》。此乃陳奐詩經學著作之彙刊本，雖各有題簽木記，而版式統一。<br>光緒十年徐子靜倣刻翻雕，並校改誤字。余所藏即為徐子靜本。開本24.9×15.7cm，半葉板框高17.2cm，寬13.2cm。半葉十行，行二十一字。傳小字單行同，疏小字雙行同。左右雙欄，細黑口雙順魚尾。版心刻「詩」及卷數。下部刻葉數。題名葉篆書大字「詩毛氏傳疏」，楷書小字「道光二十七年秋八月碩甫自題」，並刻印一「碩父」小方印。牌記葉篆書雙行中字「吳門南園掃葉山莊陳氏藏版」。卷首朱墨印光緒七年上諭。次方德驥《重栞毛詩傳疏序》。次白紙精刻陳奐像，右上篆書「陳石父先生六十二小像」，右下楷書「西吳費丹旭寫」，背面門人汪獻玗書潘遵祁像贊。次為陳奐撰《序錄》。次為朱記榮《詩毛氏傳疏後序》。此書原函原裝，竹紙本十二冊全。字劃爽利，墨色濃郁，觸手若新。<br>每卷首行下方鈐篆字方形朱文小方印「戶川芳」，乃日本學者戶川芳郎舊藏。戶川芳郎(1931—)，大阪人，日本漢學家。東京大學文學部教授、文學部部長。曾任日本中國學會理事長、東方學會理事長、《儒藏》編委等職。研究中國思想史，特別是漢魏思想。著有《古代中国の思想》《漢代の学術と文化》等。<br>2019年5月27日購于日本東京琳瑯閣書店。<!--129600円-->

- **韓詩外傳十卷**<br>漢韓嬰撰。嘉慶十八年(1811)秦更年刊板。中國書店2008年木板刷印。白紙本。一函三冊全。<br>韓嬰，燕人。文帝時為博士，武帝時至常山太傅。授《易》《詩》于燕、趙間。《漢書·儒林傳》曰：「嬰推詩人之意，而作內外傳數萬言，其語頗與齊、魯間殊，然歸一也。淮南賁生受之。燕趙間言詩者由韓生。」《藝文志》曰：「《詩經》二十八卷，齊魯韓三家。」此西漢之學也。韓詩類著錄《韓故》三十六卷、《韓內傳》四卷、《韓外傳》六卷、《韓說》四十一卷。今三家詩存者惟《韓詩外傳》矣。《隋志》著錄為十卷，與今同，晁公武以為隋人分之。楊樹達《漢書窺管》：「《內傳》四卷，實在今本《外傳》之中，《班志》『《內傳》四卷、《外傳》六卷』，其合數恰與今本《外傳》合。今本《外傳》第五卷首章為『子夏問曰《關雎》何以為《國風》始』云云，此實為原本《外傳》首卷之首章，蓋正以內、外傳同是依經推演之詞，故後人為之合併而猶留此痕跡耳。」屈守元《韓詩外傳箋疏》：「前人引《內傳》，早者如《白虎通》，其文皆不在今本《外傳》之中。唐人《群書治要》所引《外傳》，無一條為《內傳》之文混入者，是隋唐時代，《內傳》《外傳》固各自為書也。」<br>《郡齋讀書志》又云：「其及經蓋寡，而遺說往往見於他書，如『透迤』、『郁夷』之類，其義與《毛詩》不同。此書稱《外傳》，雖非其解經之深旨，然文辭清婉，有先秦風。」陳振孫以為書名當作《韓故外傳》，又云：「所存惟《外傳》，而卷多於舊，蓋多記雜說，不專解詩。果當時本書否也？」王應麟《考證》云：「太史公自序：『厥協六經異傳』。如子夏《易傳》毛公《詩》及韓嬰《外傳》伏生《尚書大傳》之流。歐陽子曰：『外傳非嬰傳詩之詳者。其遺說時見於他書，與毛之義絶異，而人亦不信。」《提要》云：「其書雜引古事古語，証以詩詞，與經義不相比附，故曰外傳。所採多與周秦諸子相出入。班固論三家之詩，稱其『或取《春秋》、採雜說，咸非其本義』，殆即指此類歟？」引王世貞說，謂「《外傳》引詩以証事，非引事以明詩」。《儒藏》謂：「《韓詩外傳》並非章句訓詁類的解經著作，而主要以故事性或說理性文字闡發《詩》之義理，體現了先秦兩漢的《詩》教傳統。書中多引古事古說，采掇大量的先秦傳記文獻，包括《孟子》《荀子》《國語》《禮記》《春秋》三傳等。」西漢諸子書如董仲舒《春秋繁露》、劉向《新書》《說苑》亦仿此。汪中、嚴可均以其隆禮重法、尊士養民，以為出自荀子之徒，蓋得其實。<br>此書最早刻于北宋慶曆間，不傳于世。現存最早者為元至正十五年(1355)嘉興路儒學刊本，現存國家圖書館，《中華再造善本》曾影印行世。明刻有嘉靖十四年(1535)吴郡蘇獻可通津草堂刻本（《儒藏》底本）、嘉靖間沈辨之野竹齋刻本（《四部叢刊》底本），皆出於元刻。又有嘉靖十八年(1539)薛來芙蓉泉書屋刻本，與元刻及蘇、沈二本頗有異同。明萬曆間程榮《漢魏叢書》本、胡文焕《格致叢書》本、天啟六年(1626)唐琳刻本，皆源於薛氏刻本。崇禎間毛氏汲古閣《津逮秘書》又刻，其底本亦出蘇、沈一系，清人以其爲明刻中較善之本。清刻乾隆五十五年(1790)趙懷玉亦有生齋刻本、乾隆五十六年(1791)新安周氏營道堂刻本、光緒元年(1875)吴棠望三益齋本等。趙本校記，實多取自盧文弨。盧氏校本未刊，後藏於國家圖書館。2025年浙江古籍出版社影印行世。<br>余藏此書為校元刊本，底本為又一元本，藏於吳門袁廷梼五硯齋。原缺二十餘葉。黃丕烈據元本及毛氏汲古閣鈔本補完。嘉善瞿中溶校證。書後有黃丕烈、顧廣圻、瞿中溶跋。江都秦更年於嘉慶十六年(1811)校此元本刊行，蘇州鏞潤齋刻板。書板現藏於中國書店。2008年收入《中國書店藏版古籍叢刊》，刷印行世，定價四百三十圓。半葉十行，行二十字，細黑口，左右雙邊，雙魚尾。一函三冊全。全書無闕板，刷印良好。書後黃丕烈、顧廣圻、瞿中溶跋之書板原闕，複印補足。<br>約為2012年前後購於中國書店中關村店。<!--430-->

- **安徽大學藏戰國竹簡一**<br>黃德寬等整理。2019年中西書局出版。精裝一冊全附圖版一袋。<br>2015年安徽大學從海外購回一批戰國竹簡，共1167支，保存良好，完簡較多。竹簡形制多樣，長21.3厘米至48.5厘米，寬0.4～0.8厘米。由不同人抄寫，書體多樣，字跡清晰。碳十四測年為約公元前400年至前350年之間，屬戰國早中期。內容涉及《詩經》、孔子語錄、儒家著作、楚史、楚辭等。<br>2019年發佈第一輯乃古本《詩經》，含简九十三支、诗五十七篇。

#### 禮類

- **儀禮註疏十七卷**<br>漢鄭玄注，唐賈公彥疏。明崇禎九年(1636)毛晉汲古閣刻本。十六冊全。<br>此書半葉九行，行二十一字，注小字單行同，疏小字雙行同。左右雙邊，白口無魚尾。版心上刻書名「儀禮疏」，中刻卷數，下刻「汲古閣」。<br>2015年4月16日得于孔網拍賣。<!--7200-->

- **大戴禮記補註十三卷**<br>清孔廣森撰。同治十三年(1874)淮南書局重刊本。白紙本。一函四冊全。<br>孔廣森(1752—1786)，字眾仲，一字撝約，號顨軒。山東曲阜人。乾隆三十六年進士。官至翰林院檢討。著述宏富，撰有《春秋公羊經傳通義》《大戴禮記補註》《詩聲類》《禮學卮言》《經學卮言》《少廣正負數》《儀鄭堂文集》等。<br>孔廣森自序以為盧辯注「詞旨簡略，大義雖舉，微言仍隱」，故撰作《補註》。所增補者，標示以「補」字，間下己按。對勘宋、元、明諸刻本及清人朱軾、盧文弨、戴震諸校本，兼及旁見於他書者，如《儀禮經傳通解》《永樂大典》等，「互相讎勘，從其善者；義有兩通，則並著之”（《序錄》）。《小戴記》、《周禮》、《逸周書》、《管子》、《荀子》、《呂氏春秋》、《淮南子》、賈誼《新書》、《史記》等他書中與《大戴禮記》相關之文字亦並載之。釋義詳備，多有發明。阮元稱是書“博稽群書，參會眾說”，“使二千餘年古經傳復明白於世，用力勤而為功巨矣”（阮元《大戴禮記補註序》）。當然，此書亦有其失。光緒間學者王樹枏認為孔氏“往往拘守古本，穿鑿附會，以成其失”，故撰作《校正孔氏大戴禮記補註》，為之補漏訂訛。後王树枏有《校正孔氏大戴禮記補注》，以張爾岐、顧炎武、戴震、錢大昕、王念孫、王引之、阮元等四十餘家之說校之，詳加勘定，訂正譌誤。<br>本書初次於乾隆五十九年(1794)由孔廣森弟孔廣廉刊行，阮元為之作序。嘉慶間，孔氏儀鄭堂將孔廣森七種著作匯印為《顨軒孔氏所著書》，其中《大戴禮記補註》收錄為「顨軒孔氏所著書十三」，據乾隆初刻本刊印。此後有嘉慶五年刻本、清經解本（道光九年初刻、咸豐十年補刊，此本無《序錄》）、同治十三年淮南書局刻本、光緒五年定州王灝《畿輔叢書》本。余藏此書即為同治十三年淮南書局本。開本27.3×17.3cm，半葉高18.5cm，寬15.7cm。半葉十行，行二十字。注小字雙行同。左右雙邊，半黑口雙順魚尾。版心刻「大戴禮記補註」及卷次。下部刻葉數。題名葉篆書大字「大戴禮記補註」。牌記葉隸書雙行中字「同治甲戌孟夏/淮南書局重刊」。一函四冊全。原函原裝，白紙精印，有前賢朱筆點斷，天頭偶有朱批，過錄阮元等注本。最末一葉下部漫漶，經朱筆描潤。其餘品好。<br>2023年3月21日網購於日本東京山本書店。<!--55000円-->

#### 春秋類

- **春秋經傳集解三十卷**<br>周左丘明、曾子、吳起等撰，晉杜預注。民國商務印書館涵芬樓四部叢刊影印本。六冊全。<br>此書原名《左氏春秋》。《史記·十二諸侯年表》：「孔子西觀周室，論史記舊聞，興於魯而次春秋。七十子之徒口受其傳指，為有所刺譏，褒諱挹損之文辭不可以書見也。魯君子左丘明懼弟子人人異端，各安其意失其真，故因孔子史記，具論其語，成《左氏春秋》」云云。《漢書·藝文志》著錄《春秋古經》十二篇，又著錄《左氏傳》三十卷。《左傳正義》引劉向《別錄》言《左氏春秋》傳授源流云：「左丘明授曾申，申授衛人吳起，起授其子期，期授楚人鐸椒。鐸椒作《鈔撮》八卷，授趙人虞卿。虞卿作《鈔撮》九卷，授同郡荀卿，荀卿授武威張倉。」王應麟《漢藝文志考證》引啖助曰：「左氏比於二傳，其功最高。博采諸家敘事尤備，能令後代頗見本末，因以求意，經文可知。」劉氏曰：「仲尼之時，魯國賢者無不從之游。獨丘明不在弟子之籍。若丘明真受經作傳者，豈得不在弟子之籍哉？丘明自用其意說經，汎以舊章常例，通之於史䇿，可以見成敗耳。其褒貶之意，非丘明所盡也，以其不受經也。」石林葉氏曰：「古者以左史書言，右史書動。左氏葢左史之後，以官名氏者也。所以得其目以為傳。」東萊呂氏曰：「左氏於定哀之間載孔子之事，皆傳聞失實，本不曾登聖門。」王應麟曰：「公羊疏云：『左氏先著竹帛。』故漢時謂之古學。平帝時始立學官。建武以李封為博士，復廢。肅宗令賈逵選公羊嚴顔諸生，教以左氏。與簡紙經傳各一通。雖不立學官，然擢高第為講郎。說文引古文左氏『無以莤酒』(石按僖十五年傳「無以縮酒」)『附婁無松栢』(石按襄二十四年傳「部婁無松栢」)『樌凟鬼神』(石按說文手部摜字作「摜瀆鬼神」，昭二十六年傳「貫瀆鬼神」)『諸侯敵王所鎎』(石按文十年傳「諸侯敵王所愾」)『誒誒出出』(石按襄三十年傳「譆譆出出」)『王室日惷惷焉』(石按昭二十四年傳「王室實蠢蠢焉」)『澤之目籞』(石按說文竹部篽字作「澤之目篽」，昭二十年傳「澤之萑蒲」)『不義不䵒』(石按隱元年傳「不義不暱」)『癹夷藴崇之』(石按隱六年傳「芟夷藴崇之」)『楄部薦榦』(石按昭二十五年「楄柎藉榦」)，其字多異。《後漢》言左氏祖鄭興而賈逵傳父業，故有鄭賈之學。」此書作者為誰，後世屢有論辯，如趙匡、啖助、王安石、陳振孫、葉夢得、鄭樵、朱熹諸家，多以為非左丘明作，文繁不錄。見錢穆《先秦諸子繫年考辨·吳起傳左氏春秋考》轉引。《四庫提要》云：「自劉向、劉歆、桓譚、班固，皆以《春秋傳》出左丘明，左丘明受經於孔子。魏晉以來儒者，更無異議。至唐趙匡，始謂左氏非丘明。蓋欲攻傳之不合經，必先攻作傳之人非受經於孔子，與王柏欲攻《毛詩》，先攻《毛詩》不傳於子夏，其智一也。宋元諸儒，相繼並起。王安石有《春秋解》一卷，証左氏非丘明者十一事。陳振孫《書錄解題》謂出依托。今未見其書，不知十一事者何據。其餘辨論，惟朱子謂『虞不臘矣』為秦人語，葉夢得謂紀事終於智伯，當為六國時人，似為近理。然考《史記·秦本紀》，稱惠文君十二年始臘。張守節《正義》稱秦惠文王始效中國為之，明古有臘祭，秦至是始用，非至是始創。閻若璩《古文尚書疏証》亦駁此說曰：『史稱秦文公始有史以記事，秦宣公初志閏月，豈亦中國所無，待秦獨創哉？』則臘為秦禮之說，未可據也。《左傳》載預斷禍福，無不徵驗，蓋不免從後傅合之。惟哀公九年稱『趙氏其世有亂』，後竟不然，是未見後事之証也。經止獲麟，而弟子續至孔子卒。傳載智伯之亡，殆亦後人所續。《史記·司馬相如傳》中有揚雄之語，不能執是一事指司馬遷為後漢人也。則載及智伯之說，不足疑也。今仍定為左丘明作，以祛眾惑。」石按書中記事至於三家滅智伯，至於預言則無一不驗，是定稿當在周贞定王十六年(453BC)三家分晉後。又僖三十一年(629BC)：「衛遷于帝丘，卜曰三百年」。衛實居帝丘三百八十九年，是定稿當在周顯王四十年(329BC)以前。姚鼐《左氏補註序》云：「《左氏》書非出一人，累有坿益，而由吳起之徒為之者蓋尤多。據劉向《別錄》，左邱明傳曾申，申傳吳起，起傳其子期，期傳楚人鐸椒，椒傳趙人虞卿，卿傳荀卿。則《左傳》源流誠與吳起有關。吳起始仕魏，卒仕楚，故傳言晉、楚事尤詳。而為三晉之祖，多諱其惡而溢稱其美。又善於論兵謀。其書於魏氏事造飾尤多。魏絳在晉悼時，甫佐新軍，在七人下，安得平鄭賜樂，獨以與絳？獻子合諸侯干位，而述其為政之美。《魏風》至季札時，亡久矣，與邶、鄘、檜等，而札獨美之，曰以德輔此，則明主也。此與魏大名，公侯子孫必復其始之談，皆造飾以媚魏君。又忘明主之稱，乃三晉篡位後之稱，非季札時所有也。」章炳麟《春秋左傳讀》：「《韓非子·外儲說右上》曰：『吳起，衛左氏中人也。』左氏者，衛邑名。《內儲說上》曰：『衛嗣君之時，有胥靡逃之魏，因為襄王之後治病。衛嗣君聞之，使人請以五十金買之。五反而魏王不予。乃以左氏易之。』《注》：『左氏，都邑名也。』《左氏春秋》者，固以左公名，或亦因吳起傳其學，故名曰《左氏春秋》。猶《詩傳》作於大毛公，而《毛詩》之名因小毛公而題與？以左氏名《春秋》者，以地名也。則猶《齊詩》《魯詩》之比與？或曰：『本因左公得名，及吳起傳之，又傳其子期，而起所居之地為《左氏》學者群居，猶齊之稷下。因名其地曰左氏。以人名地，則黨氏之溝之比也。因有以《韓非》之文證《左傳》為吳起作者，發此二義正之。」後人所論，不外此二說，難以遽定。故題此書作者為左丘明、曾子、吳起，以待後學。<br><br>杜預(222—285)，字元凱，京兆杜陵(今西安)人。官至鎮南將軍、司隸校尉，獲封當陽縣侯，號為「武庫」。《晉書》言：「既立功之後，從容無事，乃耽思經籍，為《春秋左氏經傳集解》。又參考眾家譜第，謂之《釋例》。又作《盟會圖》《春秋長歷》，備成一家之學，比老乃成。又撰《女記贊》。當時論者謂預文義質直，世人未之重，唯秘書監摯虞賞之，曰：『左丘明本為春秋作傳，而左傳遂自孤行。《釋例》本為傳設，而所發明，何但左傳？故亦孤行。』時王濟解相馬，又甚愛之。而和嶠頗聚斂。預常稱『濟有馬癖，嶠有錢癖』。武帝聞之，謂預曰：『卿有何癖？』對曰：『臣有左傳癖。』」<br>杜氏自序論其作注之旨意曰：「古今言《左氏春秋》者多矣，今其遺文可見者十數家。大體轉相祖述，進不成為錯綜經文以盡其變，退不守丘明之傳。於丘明之傳，有所不通，皆沒而不說，而更膚引《公羊》《穀梁》，適足自亂。預今所以為異，專脩丘明之傳以釋經。經之條貫，必出於傳。傳之義例，總歸諸凡。推變例以正褒貶，簡二傳而去異端，蓋丘明之志也。其有疑錯，則備論而闕之，以俟後賢。然劉子駿創通大義，賈景伯父子、許惠卿，皆先儒之美者也。末有潁子嚴者，雖淺近，亦復名家。故特舉劉、賈、許、潁之違，以見同異。分經之年，與傳之年相附比，其義類各隨而解之，名曰經傳集解。」杜注出後漢魏古注皆失傳。《正義》疏：「《漢書·儒林傳》云：『漢興，北平侯張蒼及梁大傅賈誼、京兆尹張敞、大中人大劉公子皆脩《左氏傳》。誼為《左氏傳》訓詁，授趙人貫公，公傳子長卿，長卿傳清河張禹，禹授尹更始，更始傳子咸及丞相翟方進，方進授清河胡常，常授黎陽賈護，護授蒼梧陳欽，而劉歆從尹咸及翟方進受。由是言《左氏》者本之賈護、劉歆。』是前漢言《左氏》者也。漢武帝置五經博士，《左氏》不得立於學官。至平帝時，王莽輔政，方始立之，後漢復廢。雖然，學者浸多矣，中興以後，陳元、鄭眾、賈逵、馬融、延篤、彭仲博、許惠卿、服虔、潁容之徒，皆傳《左氏春秋》。魏世則王肅、董遇為之注。此等比至杜時，或在或滅，不知杜之所見十數家定是何人也。」杜氏注傳或破經，學者非之。《郡齋讀書志》云：「杜預元凱集劉子駿、賈景伯父子、許惠卿、穎子嚴之注，分經之年與傳之年相附，故題曰《春秋經傳集解》。其發明甚多，古今稱之。然其弊則棄經信傳。如成公十三年麻隧之戰，傳載秦敗績，而經不書，以為晉直秦曲；則韓役書戰，時公在師，復不須告；克獲有功，亦無所諱。於左傳之例皆不合，不曰『傳之謬』而猥稱『經文闕漏』，其尤甚者至如此。」《直齋書錄解題》云：「後世以為左氏忠臣者也。其弊或棄經而信傳。於傳則忠矣，如經何？」故洪亮吉作《春秋左傳詁》，劉文淇作《左傳舊註疏證》以正之。<br>此書影印玉田蔣氏藏宋巾箱本。<br>2012年2月〇日購于日本京都紫陽書店。<!--5000円-->

- **春秋左傳註疏六十卷**<br>舊題周左丘明撰，晉杜預註，唐孔穎達疏。明崇禎元年(1628)毛氏汲古閣刊本。毛邊紙。三十冊全。<br>經疏自五代以來，歷有刊刻。明毛氏汲古閣刊刻十三經註疏及十七史，風行天下。虽亦有校勘不精、底本不善之評，終不能奪其善也。<br>余藏此本即汲古閣本。經朝鮮人重裝，護以朝鮮皮紙，厚於常書。開本22.6×14.2cm，半葉板框高17.8cm，寬12.7cm。半葉九行，行二十一字，注小字雙行同，左右雙邊，白口無魚尾。版心上方刻「春秋疏」，中部刻卷之數及葉數，下方刻「汲古閣」。末卷末葉刻篆字白文牌記「皇明崇禎改元歲在著雝執徐古虞毛氏繡鐫」。末葉漫漶，其餘品好，殆後印本。首冊鈐篆書白文方印「𠌆義李氏珍藏」，卷一及其餘各冊卷首鈐有篆書方形朱文印「厚之」、朱文印「三希齋」、白文印「丹丘」。盖經朝鮮金麟厚、李崇慶之族人遞藏。<br>金麟厚(김인후)(1510—1560)，字厚之，號河西、澹齋。本貫全羅南道長城金氏。嘉靖十六年(1537)丁酉科進士，歷侍講院說書、弘文館副修撰。理學家，提出「主理論」，強調理一元而氣多端，與湖洛學派李滉之「主氣論」對峙。工詩文，著有《河西集》《澹齋日記》。追諡文正，從祀文廟。<br>李崇慶(이숭경)(1510—1588)，本貫全義李氏，字君善，號楓潭道老、丹丘、閑民。嘉靖十九年(1540)庚子科進士，入成均館。不久絕意仕進，隱居於陽岳山麓。工詩，著有《楓潭遺稿》。<br>2014年5月5日購于韓國漢城[通文館書店](http://www.tongmunkwan.co.kr/)。時余就學於三韓，膏火低廉。于通文館書店、寬勛古書房購汲古閣書二部、朝鮮內閣本二部、朝鮮古地圖一張，薪資盡矣。通文館至今尚存。[蘇枕書](https://www.thepaper.cn/newsDetail_forward_7180600)云店主夫人夫人習漢、日、英、西諸語，記其遊極暢。然余往時彼不通漢文，以英文及筆談交流。時店中仍有明本數部，然余無餘財矣。前年往，已閉店矣。其網店仍在，多俗本及諺解，查其值，三倍於孔網。今四海如一，賽博平價，亦無奈何也矣夫。<!--1350000원-->

- **重栞宋本左傳注疏附校勘記六十卷**<br>舊題周左丘明撰，晉杜預註，唐孔穎達疏。清嘉慶——年南昌府學刊本。三十冊全。

- **春秋左氏傳賈服注輯述二十卷**<br>清李貽德撰。同治五年(1866)金陵書局刊本。六冊全。<br>李貽德(1783—1832)，字天彝，號次白，又號杏邨，浙江嘉興人。嘉慶二十三年(1818)舉人。師從孫星衍，並協助孫星衍輯成《十三經佚注》。著有《春秋左氏傳賈服注輯述》《詩考異》《詩經名物考》《周禮賸義》《十七史考異》《攬青閣詩鈔》《夢春廬詞》，並增修錢竹汀《廿二史考異》，訂正鄧名世《姓氏辨證》，補錢諷《回溪史韻》等。孫星衍晚年著書，亦多由畢亨、李貽德襄成之。<br>《清史稿》云：「館星衍所，相得甚歡。著《春秋左氏解賈服注輯述》二十卷。其書援引甚博，字比句櫛，於義有未安者，亦加駁難。雖使沖遠復生，終未敢專樹征南之幟而盡棄舊義也。」<br>《儒藏》前言曰：「李貽德著此書主要目的有三：一是爲了協助其師孫星衍編輯《十三經佚注》而收集資料；二是作爲吴派治經繼承人試圖恢復漢學舊貌及闡發漢儒之説；三是爲匡正杜預《左傳》注之説，極力推崇漢儒尤其是賈逵、服虔古注，力求全面輯佚而恢復賈服《左傳》舊注。《春秋左氏傳賈服注輯述》主要涉及三個方面：一是解釋説明《春秋》書名緣由及其取材來源；二是闡發《春秋》經傳之義例、義藴及字詞之義；三是注釋《春秋左氏傳》及賈、服注中相關史事、人名、地名、天文、五行、制度等。李氏以《春秋左傳正義》爲主，搜羅百餘種古籍，輯録各家之舊説，旁通曲證，闡發其義，所考證、訓詁之内容涵蓋極爲廣泛。」<br>本書寫成後未及刊行，李貽德即逝。同治五年(1866)餘姚朱蘭囑劉恭冕校勘，移補百數十事，刊於李鴻章新開之金陵書局。朱蘭序曰：「時李少荃宮保方開書局於金陵，因將是書暨其夫婦詩集，節俸鋟諸板。」此時書局甫開，不用金陵書局牌記。光緒八年(1882)江蘇書局重刊。光緒十四年(1888)，王先謙《清經解續編》收録。余所藏乃此書之同治初刻本。開本24.7×15.8cm，厚4.4cm，半葉板框高19.6cm，寬13.0cm。半葉十行，行二十五字，注小字雙行同。左右雙邊，白口單魚尾。版心上部刻「賈服註輯述」，中部刻卷次，下部刻葉次。題名葉隸書大字「春秋左氏/傳賈服注/輯述廿卷」，牌記葉方框內篆書中字「同治丙寅/仲冬代州/馮志沂署」。卷首有餘姚朱蘭序、寶應劉恭冕序、秀水沈濂序，又有平湖徐士芬撰《李次白孝廉傳》、嘉興錢儀吉撰《李次白墓誌銘》。卷末有儀徵劉毓崧後序、劉恭冕跋。第一卷首葉有一方形白文篆書印「寄〇盧珎藏」。待考。六冊全。每冊封面脆化脫落。內部品好。<br>2025年12月24日經孔網拍賣得于蕪湖萬卷書屋。<!--2170-->

- **左傳杜解集正八卷**<br>清丁晏撰。民國三年(1914)適園叢書刻板。廣陵古籍刻印社1981年木板刷印。一函三冊全。<br>丁晏(1794—1876)，字儉卿，號柘唐，亦作柘塘，江蘇山陽(今淮安)人。道光元年舉人。官至內閣中書。晚年講學於麗正書院。著書四十七種，凡一百三十六卷，其已刊者為頤志齋叢書。《清儒學案》稱「不雜以空疏無當之辭，最得漢經師遺意。論者謂道咸以來，惟柘唐為能以漢學通宋學焉。」此書自序言：「近儒沈氏欽韓《補註》備言杜氏私衷為司馬昭飾說，發奸摘伏，駁斥無遺。其全書未及梓行。余從友人處假得原稿，亟甄錄之，尤足箴杜癖之膏肓也。」咸豐初，丁晏始作此書。致劉寶楠信云：「近且從事於春秋古傳。杜預為篡賊之徒，故注中多黨亂之言，大有害於人心世道。弟近著 《左氏纂註》已力斥其非。」劉師培《春秋左氏傳古例詮微》列近世左氏學者，以為僅顧炎武、惠棟、沈欽韓、丁晏四家能詁章句之微，其餘諸家皆難愜人意。沈玉成、劉寧《春秋左傳學史稿》以為此書《總論》系統論述杜註與漢魏古註關係，尤為卓識。以上信及書評轉引自曹天曉《[~成書及刊刻考](https://kns.cnki.net/KCMS/detail/detail.aspx?filename=DJWH202202009&DBName=cjfqtotal&dbcode=cjfq)》。<br>此書乃丁氏遺著。由其門生廖荃孫於民國三年(1914)收入適園叢書刊行。版後歸浙江圖書館收藏。1981年廣陵古籍刻印社、1992年文物出版社曾先後用舊板重印。余二本皆藏。此本为廣陵古籍刻印社本。<br>2017年4月20日購於日本東京山本書店。<!--8000-->

- **左傳杜解集正八卷**<br>清丁晏撰。民國三年(1914)適園叢書刻板。文物出版社1992年木板刷印。一函三冊全。<br>複本，同前。<br>2018年8月3日購於日本東京東城書店。<!--10000-->

- **左傳杜解集正八卷**<br>清丁晏撰。民國三年(1914)適園叢書刻板。文物出版社1992年木板刷印。一函三冊全。<br>複本。同前。函套白玉籤損壞。<br>2018年10月購於日本東京山本書店。<!--10000-->

- **春秋左氏傳舊註疏證不分卷**<br>清劉文琪撰。科學出版社1959年第一版。精裝一冊全。白化文舊藏。<br>劉文淇(1789—1854)，字孟瞻，江蘇儀徵人，嘉慶二十四年拔貢，其後十四次應秋闈皆不售，遂絶意科場，定居揚州，專以研經治學、校書坐館爲業。道光八年(1830)秋，與劉寶楠、梅植之、包慎言、柳興恩、陳立同赴金陵應鄉試，諸人因病十三經舊疏多踳駁，遂相約各治一經，加以疏證。劉文淇自任《左傳》。與沈欽韓信中談其作書之法曰：「取左氏原文，依次排比。先取賈、服、鄭君之注，疏通證明。凡杜氏所排擊者糾正之，所剿襲者表明之，其襲用韋氏者亦一一疏記。他如《五經異義》所載杜氏説，皆本左氏先師。《説文》所引《左傳》，亦是古文家説。《漢書•五行志》所載劉子駿説，皆左氏一家之學。又如《周禮》《禮記》疏所引《左傳》注不載姓名而與杜注異者，亦是賈、服舊説。凡若此者，皆以爲注，而爲之申明。」其所引用清人左傳學專著，除沈欽韓外，有顧炎武、惠棟、錢大昕、洪亮吉、焦循，其他學者如段玉裁、王念孫、王引之、臧壽恭等之説，若有可采，「咸與登列，皆顯其姓氏，以矯元凱、沖遠襲取之失。末下己意，定其從違」。先列經傳原文，後列賈、服注及舊注，注下爲疏證，旨在探明經義，正杜注、孔疏之失。此書資料宏富，搜集完備。又發以禮證經之旨，于典章製度、服飾器物、姓氏地理、古曆天算、日食晦朔、鳥獸魚蟲，皆細加訓詁。體例精湛。是乃清人治左傳之集大成者。《清史稿》本傳：「嘗謂左氏之義，為杜注剝蝕巳久，其稍可觀覽者，皆系襲取舊說。爰輯左傳舊注疏證一書，先取賈、服、鄭三君之注，疏通證明。凡杜氏所排擊者糾正之，所剿襲者表明之。其沿用韋氏國語注者，亦一一疏記。他如五經異義所載左氏說，皆本左氏先師；說文所引左傳，亦是古文家說；漢書五行志所載劉子駿說。實左氏一家之學；經疏、史注、御覽等書所引左傳注不載姓名而與杜注異者，皆賈、服舊說。凡若此者，皆稱為舊注，而加以疏證。其顧、惠補注及近人專釋左氏之書，說有可採，咸與登列。末始下以己意，定其從違。上稽先秦諸子，下考唐以前史書，旁及雜家筆記、文集，皆取為證佐。期於實事求是，俾左氏之大義炳然著明。草創四十年，長編已具，然後依次排比成書，為左氏舊注疏證。」然此書終未撰成。同傳述其祖孫三代編撰此書之事云：「初，文淇治左氏春秋長編，晚年編輯成疏。甫得一卷而文淇沒。毓崧思卒其業，未果。壽曾乃發憤以繼志述事為任，嚴立課程，至襄公四年而卒，年四十五。」此書未刊行時，已名滿學林。如梁啟超《近三百年學術史》選此書入《十三經新疏》，且云清代治春秋者唯公羊學，左、穀皆不足道，然若此書出，「則左氏重矣。」其推重如此。<br>此書原有「長編十巨冊」，惜於1929至1940年散佚。僅存謄清稿本及副本七冊。中國科學院曆史研究所第一、二所資料室據此整理，以原稿和副本互校，擇善而從，並斷句分段，於1959年在科學出版社排印出版。余所藏即此書也。<br>題名頁鈐篆字方形印「白廼楨底書」，書中間有鉛筆校字及批注，書末有「一九六二年十月十七日星期三北京西單商場中國書店廼楨識」之跋。乃白化文舊藏。白化文(1930—2021)，原名白迺楨，號承澤退士、頤和退士，天津人。治敦煌學、目錄學，曾任北京大學信息管理系教授。<br>2022年5月10日購于中國書店海淀分店。<!--1500-->

- **春秋公羊傳十二卷**<br>漢公羊壽傳，何休解詁。清光緒二十一年(1895)金陵書局刊本。一函四冊全。<br>《漢書·藝文志》著錄《公羊傳》十一卷。班固自注曰：「公羊子，齊人。」顏師古注曰：「名高。」隱二年經「紀子伯、莒子盟于密」傳「紀子伯者何？無聞焉爾」下何休注云：「言無聞者，春秋有改周受命之制，孔子畏時遠害，又知秦將燔詩、書，其說口授相傳。至漢公羊氏及弟子胡毋生等，乃始記于竹帛，故有所失也。」徐彥疏引戴宏序曰：「子夏傳與公羊高，高傳與其子平，平傳與其子地，地傳與其子敢，敢傳與其子壽。至漢景帝時，壽乃與齊人胡毋子都著於竹帛。」《四庫提要》曰：「今觀傳中有『子沈子曰』，『子司馬子曰』，『子女子曰』、『子北宮子曰』，又有『高子曰』，『魯子曰』，蓋皆傳授之經師，不盡出於公羊子。定公元年傳『正棺於兩楹之間』二句，《穀梁傳》引之，直稱沈子，不稱公羊。是並其不著姓氏者亦不盡出公羊子。且並有『子公羊子曰』，尤不出於高之明証。知傳確為壽撰，而胡毋子都助成之。舊本首署高名，蓋未審也。」因定此書為公羊壽傳。《簡明目錄》曰：「壽距子夏凡六傳，皆口相授受，經師附益，失聖人之意者有之，而大義相傳，終有所受。」<br>何休(129—182)字邵公，任城人。精研六經，世無及者。作《春秋公羊解詁》，覃思不闚門，十有七年。又注訓孝經、論語、風角七分，皆經緯典謨，不與守文同說。又以春秋駮漢事六百餘條，妙得公羊本意。休善歷筭，與其師博士羊弼，追述李育意以難二傳，作《公羊墨守》、《左氏膏肓》、《穀梁廢疾》。休注公羊，申三科、九旨、五始、六輔、二類、七等之義。<br>《簡明目錄》曰：「休註頗不免於謬誕，要亦瑕不掩瑜。」陳振孫《直齋書錄解題》云：「其書多引讖緯。其所謂『黜周王魯』、『變周文從殷質』之類，《公羊》皆無明文。蓋為其學者相承有此說也。」所謂黜周王魯者，以春秋托新王受命於魯，受命改制，為漢制法。隱元年經「元年春王正月」傳「王者何謂文王也」，休註曰：「方陳受命制正月故假以為王法。」哀十八年經「西狩獲麟」傳「撥亂世反諸正莫近諸春秋」，休註曰：「得麟之後天下血書魯端門曰『趨作法，孔聖沒，周姬亡，彗東出，秦政起，胡破術，書記散，孔不絕』。子夏明日往視之，血書非為赤鳥，化為白書。署曰『演孔圖』。中有作圖制法之狀。孔子仰推天命，俯察時變，却觀未來，豫解無窮，知漢當繼大亂之后，故作撥亂之法以授之。」此引讖緯之事以明孔子作撥亂反正之法以待後聖之興。哀十四年經：「制春秋之義以俟後聖，以君子之為，亦有樂乎此也。」休注曰：「待聖漢之王以為法。樂其貫于百王而不滅，名與日月並行而不息。」此言孔子作春秋之旨，在為後聖預為制作。梁啟超《近三百年學術史》云：「金文學運動以公羊為中心，開出晚清思想界之革命，所關尤重。」<br>石按清代今文經學復興，風靡一時，並影響政治，開清末變法改製之端，其理論根源實在《公羊》之「為漢制法」一說。清末外敵交侵，國勢日蹇，古文經學皓首窮經、考據詞章之學已不切實用。莊存與、孔廣森、劉逢祿、魏源、凌曙、龔自珍、王闓運、廖平、康有為、梁啟超等代起而為西漢今文之學。其初或不過嗜古好異，然終乃用改制變法之說，起清末思想界之革命。蓋古文經學以周公為教主，意在復古。今文經學以孔子為教主，意在改制。故宋、新周、以春秋當新王，謂之三代。春秋託新王受命於魯，預為繼周之新朝制禮作法。魯不可為，則託之以待來聖。所謂三科九旨、張三世、通三統，其意不外乎是。又多引讖緯以實其說。此論貴在以為今勝於古、後勝於今。相較古文經學托古改制、用周禮、開井田、復封建等說，較為切實。梁啟超云：「古文之長在於科學，今文之長在於哲學。」信夫！蓋西漢說經，學守顓門，不違師說，其弊迺讖緯占候、怪力亂神。東漢說經，好古求異、考證典章，其弊迺割裂作偽、曲學阿世。宋明說經，以經名理、六經注我，其弊迺疑傳改經，援釋入儒。清人懲明人之弊，摒義理，興訓詁，迺考證名物典章、搜集逸文舊注、匯集前人古說，其學尤精。然其弊迺以經學為史料，深思精研而無所用。承平則可，亂世不行。清中期西人日侵、內亂頻仍，人心思變，故常州學派承運而興，以西漢今文經學攘古文經學，倡托古改制、後王將興之說。蓋公羊學迺經學中唯一以後勝於今者，故可援以為變革之說。然自民元鼎革，洎于近世，國民革命，皆取西法。公羊學遂復湮沒不彰，不亦悲夫！蓋自科學傳入，思想界又一大變，學者多習算學、格致等科，取其學而可行、切實有用，非經傳訓詁之載之空言可比。自算學、格致觀之，則後勝於今、今勝於古，乃自然之理，亦無庸籍之於經說。然公羊學錐輪大輅之功，實為導夫先路，又何藼焉。今之所謂新儒家者，皆宗程朱、講心性。蓋因彼深惡革命，故兼惡公羊學，並古文經學亦棄之，而逃於程朱之心性，大發身華不二之怪論。嗚呼！此亦末流腐儒之瑣屑者矣。何足道哉！<br>此書存世最早者為南宋紹熙二年(1191)福建建陽余仁仲萬卷堂刊本。中華再造善本及四部叢刊皆影印此本。葉德輝《書林清話》曰：「夫宋刻書之盛，首推閩中。而閩中尤以建安為最。建安尤以余氏為最。」余仁仲所刻「九經」，至清末僅存《禮記註》《春秋公羊經傳解詁》《春秋經傳集解》《春秋穀梁傳》四種。道光四年(1824)，揚州汪氏問禮堂影刻余仁仲本。汪喜孫(1786-1847)，字孟慈，號荀叔，江都（今江蘇揚州）人，嘉慶十二年(1807)舉人，官至懷慶府知府。父汪中博貫經史，以藏書名。汪喜孫承家學，通文字、音韻、訓詁之學，亦好藏書。家有 「問禮堂」、「歲寒室」、「抱璞齋」、「周玉齊金漢石之館」等藏書處，藏書數萬卷。同治二年(1863)，邵陽魏彥於滬上獲此書版，用以校勘閩本、通志堂本，撰《校勘記》一卷，附於書後重印。書板後歸金陵書局，則又有書局印本。然版已漫漶。故光緒二十一年，金陵書局又據汪氏原版重刊，改字體為清末流行之方體，行款格式一仍宋本舊貌。余所藏即此書也。<br>此書半葉十一行，行十九字，注小字雙行二十七字。左右雙邊，白口雙順魚尾。版心中部刻「公羊」及卷數，下部刻葉數。題名葉隸書大字雙行「春秋公/羊傳」，牌記葉隸書中字雙行「光緒二十一年孟冬/金陵書局重刊印行」。一函四冊全。<br>2013年5月9日得于孔網拍賣。<!--1930-->

- **春秋公羊經傳解詁十二卷**<br>漢公羊壽傳，何休解詁。民國商務印書館涵芬樓影印本。三冊全。<br>此書影印常熟瞿氏鐵琴銅劍樓所藏南宋紹熙二年(1191)福建建陽余仁仲萬卷堂刊本，亦即金陵書局本之底本也。<br>2013年6月9日得于雅虎拍賣。<!--與春秋穀梁傳二冊共18680円-->

- **重栞宋本公羊註疏附校勘記二十八卷**<br>漢公羊壽傳，何休解詁，唐徐彥疏。清嘉慶二十年(1815)南昌府學刊本。八冊全。<br>此疏之作者，向來無考。郡齋讀書志曰：「不著撰人。李獻民云徐彥撰。」《四庫總目》曰：「徐彥疏，《文獻通考》作三十卷。今本乃止二十八卷。或彥本以經文並為二卷，別冠於前，後人又散入傳中，故少此二卷，亦未可知也。彥疏，《唐志》不載。《崇文總目》始著錄，稱不著撰人名氏，或云徐彥。董逌《廣川藏書志》亦稱世傳徐彥，不知時代，意其在貞元、長慶之後。考《疏》中『邲之戰』一條，猶及見孫炎《爾雅注》完本，知在宋以前。又『葬桓王』一條，全襲用楊士勛《穀梁傳疏》，知在貞觀以後。中多自設問答，文繁語複，與邱光庭《兼明書》相近，亦唐末之文體。董逌所云，不為無理。故今從逌之說，定為唐人焉。」《簡明目錄》曰：「彥疏多自設問答，稍為冗沓。」阮元《校勘記序》曰：「王鳴盛云：『即《北史》之徐遵明。』不為無見也。蓋其文章似六朝人，不似唐人所為者。」石按：《北史》言徐遵明(475—529)受毛詩、尚書、三禮。又因永嘉舊寫本服氏春秋，手撰春秋義章三十卷，教授門徒云云。是以徐遵明所授乃服虔左氏舊注，安可持以為公羊疏？徐疏時代晚近，空言繁復，於文物制度、微言大義罕有發明。《崇文總目》曰：「原釋不著撰人名氏，援證淺局，出于近世，或云徐彥撰。皇朝邢昺等奉詔是正，始令太學傳授，以備春秋三家之旨。」是以此疏已經宋人改纂。梁啟超《近三百年學術史》云：「注《公羊》的何邵公與鄭康成啟明，自然是諸經注中之最好者。但徐彥的舊疏空言敷衍，毫無發明。因為唐時公羊之學久絕，也難怪他。然疏之當改造，則學界所同認了。」<br>此書現存最早者為日本蓬左文庫所藏室町末期單疏鈔本， 乃據南宋國子監單疏本鈔。又有元刻十行本及元刻明修本。通行本則為明汲古閣本及清阮元《十三經注疏附校勘記》本。余所藏即此本。開本24.0×15.3cm，厚6.6cm，半葉板框高17.0cm，寬13.0cm。半葉十行，行二十三字，注小字雙行同。左右雙邊，白口雙順魚尾。版心中部刻「公羊注疏」及卷數，下部刻葉數。題名葉隸書大字雙行「重栞宋本公羊/注疏附校勘記」，左側小字「嘉慶二十年江西南昌府學開雕」，背面右側小字「太子少保江西巡撫兼提督揚州阮元審定武寧縣貢生盧宣旬校」。每卷卷尾刻一方形篆文小印「武寧盧氏/宣旬校正」，一方形大印「大清嘉慶二十年重栞/宋本用文選樓藏本校」。八冊全。<br>2016年9月13日得于雅虎拍賣。<!--3700-->

- **春秋公羊傳注疏二十八卷**<br>漢公羊壽傳，何休解詁，唐徐彥疏。民國十年(1921)左右中華書局四部備要本。六冊全。<br>此書牌記葉言「上海中華書局據阮刻本校刊」。末冊封底印「(30)春秋公羊傳注疏(全六冊)實價國幣六元四角」。<br>2015年3月27日得于孔網拍賣。<!--640-->

- **公羊義疏七十六卷**<br>漢公羊壽傳，何休解詁，清陳立疏。光緒十四年(1888)南菁書院清經解續編零種本。十六冊全。<br>陳立(1809—1869)，字卓人，句容人。道光二十一年(1841)進士。選翰林院庶吉士。散館改刑部主事，升郎中，授雲南曲靖府知府。師梅植之、凌曙、劉文淇，治公羊春秋、說文、鄭氏禮，而於公羊致力尤深。著有《公羊義疏》《白虎通疏證》《爾雅舊注》《說文諧聲孳生述》《句溪雜著》等。《清史稿·本傳》云：「少客揚州，師江都梅植之，受詩、古文辭；師江都凌曙、儀徵劉文淇，受公羊春秋、許氏說文、鄭氏禮，而於公羊致力尤深。文淇嘗謂：『漢儒之學，經唐人作疏，其義益晦。徐彥之疏公羊，空言無當。近人如曲阜孔氏、武進劉氏，謹守何氏之說，詳義例而略典禮、訓詁。』立乃博稽載籍，凡唐以前公羊古義及國朝諸儒說公羊者，左右採獲，擇精語詳。草創三十年，長編甫具。南歸後，乃整齊排比，融會貫通，成公羊義疏七十六卷。」道光八年(1828)，陳立與劉文淇、梅植之、劉寶楠、包慎言同赴鄉闈。劉文淇、劉寶楠病十三經舊疏多踳駁，欲仿江聲、孫星衍《尚書》，邵晉涵、郝懿行《爾雅》，焦循《孟子》，别作義疏。眾人相約各治一經。劉文淇疏《左傳》，劉寶楠疏《論語》，陳立疏《公羊》，皆有書。梅植之疏《穀梁》，未成而卒。<br>公羊疏空言無物，前賢已多言之。凌曙銳意以新疏自任，未成，其弟子陳立繼師志而成此書。梁啟超《近三百年學術史》云：「嚴守『疏不破註』之例，對於邵公只有引申，絕無背畔。蓋深知公羊之學專重口說相承，不容出入也。其所徴引，自董仲舒、司馬遷以下，凡漢儒治公羊家言者，殆網羅無遺。清儒自孔、莊、劉以下，悉加甄采，而施以嚴正的裁斷。禮制則多采師說而篤宗鄭氏，程易疇、金輔之駁正最多。其餘公羊家三世九旨諸說，即邵公所謂『非常異義可怪之論』者，闡發無餘蘊。不獨非巽軒所夢見，即方耕、申受亦遜其精銳。在公羊學裡頭，大約算登峰造極的著作了。」《儒藏精華編·出版說明》云：「孔廣森、劉逢禄等專治《公羊》者，對於《公羊》的論述固有可取之處，然而就何休《春秋公羊解詁》來説，孔廣森、劉逢禄二人皆有牽涉《左氏》、《穀梁》二傳以説《公羊》者，與《公羊》乖違；孔廣森《公羊春秋經傳通義》雖爲漢學家專門之學，然三科九旨，語多立異，已非《公羊》之家法矣。有鑒於此，陳立本於何氏而作疏義。他認爲《公羊》一書多言禮制，而禮制之中，有周禮有殷禮，以孔子有『舍文從質』之説，故言禮多舍周而用殷，故『欲治《公羊》必先治三禮』，所以陳立先爲疏證《白虎通義》，之後才作《春秋公羊傳義疏》。陳立在《義疏》中引用三禮爲説，對禮制的考釋也甚爲詳備。此外，陳立對文字訓詁、辨别經文異字、探求地理位置等方面也煞費心思。可以看出《公羊義疏》主要是爲申何休《春秋公羊解詁》註傳解經之義，其嚴謹地持守了《公羊》何氏義。該書所論三科九旨、王魯説、災異説等，皆隨文註出，又以集解之體陳列文獻，且多見裁決去取之按語，學者自可由其去取以通董、何之意。陳書卷帙浩大，搜集文獻極爲豐富，從唐代以前闡釋《春秋公羊》的舊説，到清代孔廣森、劉逢禄等人的研究成果，幾乎主要的著作都收了進來。其特點有：篤守何氏家法、詳於典章禮制、精於文字訓詁、辨别經文異字、求索地理位置。他深明家法，用樸學的方法加以疏解，考據亦臻於精詳，不過爲穿鑿。在清代有關《公羊傳》的注疏中，《春秋公羊傳義疏》可稱上選。」<br>《清經解續編》本無序跋，難考訂其成書日期。《句溪雜著》卷六《論語正義序》云：「立於《公羊疏》勿勿四十年，近甫輯成稿本七十餘卷，復橐筆遊楚越。疏漏淺謬，卒未覈正，歲月如逝，寫定無期。」《儒藏精華編·出版說明》引李慈銘《越縵堂讀書記》：「此序作於同治己巳，時卓人客浙撫李瀚章署。未幾，聞其下世。」又引劉恭冕《劉君恭甫家傳》：「卓人《公羊疏》甫成即下世。」《公羊義疏》藁本十二冊現藏於國家圖書館。上海博物館亦藏有多種抄本及過錄本。其初付梓則南菁書院之《清經解續編》本也。<br>《清經解續編》又稱《南菁書院經解》《續清經解》，由時任江蘇學政王先謙總輯，體例承襲《學海堂經解》，補錄乾嘉以前未收錄者，以及乾嘉以後新作，兼收稿本與傳世文獻。光緒十二年(1886)始纂於江陰南菁書院，光緒十四年(1888)刊刻成書，共一千四百三十卷，收錄清代乾嘉前後111位學者經學著作209種。顧炎武、毛奇齡、萬斯大、閻若璩、胡渭、江永、惠棟、莊存與、翟灝、胡匡衷、任大椿、孔廣森、劉台拱、王念孫、張惠言、劉逢祿、陳壽祺、焦循、江藩、宋翔風、胡培翬、馮登府等諸家雖有書已收入《清經解》，但仍有遺漏，王氏拾其遺。又增加洪亮吉、梁履繩、嚴可均、馬瑞辰、嚴元照、沈欽韓、陳奐、俞正燮、丁晏、龔自珍、劉寶楠、俞樾、劉恭冕等數十人的著作。<br>余所藏即《續清經解》本。開本27.5×15.6cm，半葉板框高17.9cm，寬14.0cm，半葉十一行，行二十四字，注小字單行同，疏小字雙行同。左右雙邊，白口，單魚尾。版心上部刻「皇清經解續編」，中部刻「公羊義疏」及卷次，下刻葉次。無序跋，無牌記。無函套。十六冊全。卷一前半有近人圈點斷句，版心有傷。整體品好。<br>2014年1月27日購于中國書店中關村店。<!--6840-->

- **公羊義疏七十六卷**<br>漢公羊壽傳，何休解詁，清陳立疏。民國二十四年(1935)中華書局四部備要本。十六冊全。<br>此書牌記葉言「上海中華書局據南菁書院續經解本校刊」。末封底印「全十六冊 實價國幣六元/中華民國二十五年八月四版」。首冊封底內側有一廣州古籍書店標籤，售價30元。<br>2012年5月11日得于孔網拍賣。<!--1330-->

- **春秋公羊傳箋十一卷**<br>漢公羊壽傳，何休解詁，清王闓運箋。清光緒三十四年(1908)自刻本。六冊全。<br>梁啟超《近三百年學術史》云：「晚清則王壬秋著《公羊箋》，然拘拘於例，無甚發明。」劉起釪《尚書學史》云：「魏源之學傳王闓運。但王講公羊學只限於治經，同時也肆力于文辭，不多旁騖。」<br>2025年7月30日得于孔網拍賣。<!--2000+13.5%=2270-->

- **春秋穀梁傳十二卷**<br>漢穀梁赤傳，晉范寧集解。民國商務印書館涵芬樓四部叢刊影印本。二冊全。<br>此書影印常熟瞿氏鐵琴銅劍樓所藏南宋紹熙二年(1191)福建建陽余仁仲萬卷堂刊本。<br>2013年6月9日得于雅虎拍賣。<!--與春秋公羊傳二冊共18680円-->

- **春秋穀梁傳注疏二十卷**<br>漢穀梁赤傳，晉范寧集解，唐楊士勛疏。民國間中華書局四部備要本。存卷一至卷十三共二冊。<br>此書牌記葉言「上海中華書局據阮刻本校刊」。<br>2011年4月2日得于孔網拍賣。<!--30-->

- **穀梁補注二十四卷**<br>漢穀梁赤傳，晉范寧集解，清鍾文烝注。民國間中華書局四部備要本。四冊全。<br>此書牌記葉言「上海中華書局據續經解本校刊」。  
  2014年5月得于雅虎拍賣。<!--6361円-->

- **天聖明道本國語二十一卷附札記一卷考異四卷**<br>舊題周左丘明撰，三國吳韋昭注，清黃丕烈札記，清汪遠孫考異。同治八年(1869)湖北崇文書局重雕黃丕烈士禮居叢書景刻宋鈔本。白紙本。一夾五冊全。鈐篆字朱文「天津書局」印。<br>韋昭，三國志作韋曜，字弘嗣，吳郡雲陽人，官至中書僕射、侍中、左國史。吳之碩儒也。修吳書。孫皓欲為父和作紀，昭不許，下獄誅。《漢書·藝文志》春秋類載《國語》二十一篇、《新國語》五十四篇。《司馬遷傳·贊》曰：「左丘明論輯其本事以為之傳，又篹異同為《國語》。」<br>《標注》云：「黃氏仿宋明道二年刻本，附黃丕烈札記一卷，最善。」《續錄》所謂「清同治八年崇文局本」即此本。錢大昕序言古書之善及亂改古書之弊，甚推許黃氏影刻古書，一字不改。即顯有舛誤，亦僅于札記出之。「可以矯近世輕改古書之弊，其功又不獨在一書而已也。」段玉裁序云：「古書之壞於不校者固多，壞於校者尤多。壞於不校者以校治之，壞於校者久且不可治。」皆推重極矣。<br>余藏本為同治八年湖北崇文書局影刻黃氏本，乃下真跡二等。然摹寫毫纖畢肖，濃墨白紙，觸手若新，其宋刻風韻，亦可想見也。<br>2025年3月29日得于海王村拍賣。<!--4500+13%=5085-->
  
  - 《漢書·律曆志》稱《國語》為春秋外傳。《四庫全書總目提要》非之，以為：「考《國語》上包周穆王，下暨魯悼公，與春秋時代首尾皆不相應，其事亦多與《春秋》無關。系之春秋，殊為不類。……附之於經，於義未允。」故改隸《雜史類》焉。石按此說殊為不允。左氏傳與春秋亦不合，亦當剔除經籍乎？左史記事，右史記言，分隶經史，殊為無當。雖左、國分合，歷來眾說紛紜，康有為、崔適、劉師培、楊伯峻諸家多有論辯，文繁不錄。或統計虛字，以左、國舛異，判為二書。然五代以前，書無雕版。自左氏刻為石經，懸諸日月，文句廼定。然國語抄本流傳，焉能一貫。之乎者也，隨文增減，不可為據。要之班氏去古未遠，其言必有所本。故從班說而復《國語》于經部春秋類焉。

#### 五經總義

- **經解入門八卷**<br>舊題清江藩撰。1930年日本弘文堂鉛印本。一函二冊全。<br>題阮元之序云：「是書之大旨約分三端。首言群經之源流與經學之師傳，端其本也。次言讀經之法與解經之體，審其業也。終言說經之弊與末學之失，防其惑也。學者得此而讀之，循其途，踐其跡，避其所短，求其所長，則可以不誤於趨向，優而游之，擴而充之，則可以躋許鄭之堂，抗孔陸之席。」此書分題論述，共五十二條，自群經緣始至於科場解經，每條論一事，甚便初學。後附時人經解論文十五篇。武漢大學教授司馬朝軍著《經解入門整理與研究》，力辨此書為偽作，大略以為此書版本來歷不明、阮序不足為憑、徐跋多不實之詞、多記江氏身後人事、多與江氏歿後著述雷同、與《清朝漢學師承記》多相矛盾、與《古書疑義舉例》條例不盡相同、卷八附選之文皆偽、盛行於清末、學術分類思想與乾嘉時代不合。又箋註而條陳之，明其剿襲之源。因定此書為清末鴻文書局店主「抉經心室主人」凌庚颺翦裁而成、冒名江藩著之偽書。考據精湛，足稱定讞。今乃從《四庫全書》之例，標著者為「舊題」。<br>此書有余所藏為日本東京弘文堂書店據徐儀吉本重排出版之鉛印本，行款一依徐本。出版商云徐本譌誤甚多，略作校勘云。印於天頭，又附紙出之。<br>2019年9月20日購于日本東京山本書店。<!--4000円-->

- **經義述聞三十二卷**<br>清王引之撰。道光七年(1827)壽藤書屋刻本。存卷十七至卷三十二共一函十三冊。<br>王引之(1766—1834)，字伯申，號曼卿，江蘇高郵人。嘉慶四年(1799)進士，官至工部尚書，卒諡文簡。著有《經義述聞》《經傳釋詞》等。與其父王念孫著《廣雅疏證》《讀書雜誌》合稱「王氏四書」。<br>《儒藏》述其版本概要云：「《經義述聞》邊刻邊增，前後計四種卷數各異的版本。初刻本刻於嘉慶二年，四冊，不分卷。二十二年，阮元授南昌盧氏重刻，分十五卷，凡《易》《書》《詩》《周官》《儀禮》《大戴禮記》《禮記》《左傳》《國語》《公羊傳》《穀梁傳》和《通說》十二類。今通行之足本於道光七年(1827)重刻於京師西江米巷壽藤書屋，合《春秋名字解詁》《爾雅》《太歲考》，凡三十二卷。九年，嚴傑刪《太歲考》《通說》，並為二十八卷，收入《學海堂經解》。此外尚有揚州覆刻本、上海文瑞樓鉛印本等。」據此，定余藏此書為道光刻本。開本……。半葉板框高……cm，寬……cm。半葉十行，行二十一字。四周雙邊。白口單魚尾。版心刻「述」及卷次，中下刻葉次。竹紙。存卷十七至卷三十二共一函十三冊。每冊卷首鈐有篆書朱文方印「汾陽/宋氏/珍藏」。首冊夾有一書籤，曰「梅花書屋珍藏」。待考。<br>2015年4月12日得于孔網拍賣。<!--3120-->

- **玉函山房目耕帖三十一卷**<br>清馬國翰撰。光緒九年(1883)長沙嫏嬛館刻本。存卷一至卷十四共一函七冊。<br>馬國翰(1794—1857)字詞溪，號竹吾。濟南人。道光十二年(1832)進士。官至隴州知州。藏書豐富，每見異書，必手自抄錄，並考證校勘。道光二十四年(1844)，輯成《玉函山房輯佚書》，收佚書594種，搜羅豐富，卷帙浩繁。又附其讀書箋註《玉函山房目耕帖》三十一卷。其中《易》六卷，《書》六卷，《詩》十卷，《周禮》九卷。《紉香草堂遺集序》謂其餘諸徑皆都有初稿，然刊本無之，蓋已散佚。此書多為考訂經義、發揮經說之箋，採集前人成説甚備，然按語少。蓋治經之暇隨手札記以備遺忘之藁耳。然繁徵博引，搜討不易，亦可備考。雖不及王氏《述聞》、俞氏《平議》，亦四經之義海淵藪矣。<br>余藏此本為光绪九年长沙嫏嬛馆補校本。開本24.7×15.3cm。半葉板框高17.7cm，寬12.5cm。半葉九行，行二十字。四周雙邊。白口單魚尾。版心上方刻「目耕帖」，中部刻卷數，下部刻葉數及「嫏嬛館補校」。題名篆書大字雙行「玉函山房目耕帖」，牌記小字三行「光緒九年癸未長沙嫏嬛館補校開雕」。竹紙本一函七冊，存卷一至卷十四。<br>2025年4月20日得于嘉寧拍賣。<!--1500+13.5%=1702.50-->

- **經學歷史一卷**<br>清皮錫瑞撰。光緒三十二年(1906)思賢書局刊本。白紙本。一冊全。<br>皮錫瑞有《今文尚書攷證》，已著錄。經學一科，向無通史。學者治經，讀諸史藝文志、學案，知其涯略而已。近世維新，廣開學校，是以有講義之作。皮錫瑞晚年任教于中路師範、長沙府中學堂等處，手訂講義，即《經學歷史》《經學通論》二種。此書分經學為十期，曰開闢、流傳、昌明、極盛、中衰、分立、統一、變古、積衰、復盛。開闢者，孔子刪詩書、定禮樂、筆削春秋、撰卦爻辭，以作六經也。流傳者，經師口說傳經、各守顓門也。昌明者，西漢立五經博士、開太學，以經學治世也。極盛者，自元成至東漢，通經致用，極崇經術也。中衰者，鄭學盛而經學衰，王學盛而鄭學又衰，乃啟後學大亂門戶、變亂師法、黨同妒真、攻訐不休之端也。分立者，南北對峙，經學分立，北宗鄭氏，南尚玄虛也。統一者，隋唐一混天下，南學大行，唐太宗命孔穎達撰五經正義也。變古者，宋儒不信傳疏，疑經刪經，六經注我，以申己說也。積衰者，元明取士，專宗理學，每況愈下，乃至永樂官修《五經大全》，剿襲成說，魯莽割裂，為通人笑也。復盛者，謂乾嘉諸儒，潛心經術，發幽闡微，復漢學於千載之下者也。清經師傳家法，守顓門，其輯佚、校勘、小學之功遠邁前代，功在千秋。又言清朝漢學凡三變。清初各家漢、宋兼采。乾嘉專宗漢學。嘉道以後又溯源而上，闡西漢今文之說，能述伏、董之遺文，尋武、宣之絕軌云。<br>此書初刻本為光緒丁未思賢書局刊皮氏遺書本。蓋書刻成後明年皮氏歿，故收皮氏書八種名曰「皮氏遺書」而同印之。八種者，《尚書中候疏證》《鄭志疏證》《聖證論評補》《六藝論疏證》《古文尚書冤詞平議》《正制箋》《經學通論》《經學歷史》也。後又收入師伏堂叢書重印。細考書影，二書乃同一版，蓋僅重刊牌記也。<br>余所藏即思賢書局本。開本26.9×17.3cm。半葉板框高21.0cm，寬15.3cm。半葉十二行，行二十五字，注小字雙行同。左右雙邊，白口單魚尾。版心中部刻書名「經學厯史」，下方刻葉數。題名葉篆書雙行大字「經學歷史全卷」，牌記葉篆書雙行小字「光緒丙午秋思賢書局刊」。書根印冊數、「皮氏遺書」、「經學厯史」。原函原裝，白紙初印，字劃爽利。書前半有前人朱筆點斷，後半有鉛筆點斷，天頭間有小注人名及書名。<br>2019年9月21日購于日本東京山本書店。<!--合經學通論一函共80000円-->

- **經學通論五卷**<br>清皮錫瑞撰。光緒三十三年(1907)思賢書局刊本。白紙本。一函五冊全。<br>皮錫瑞有《今文尚書攷證》，已著錄。此書乃皮氏晚年所定。自序言「尊孔必先明經，前編《經學歷史》以授生徒，猶恐語焉不詳，學者未能窺治經之門徑，更纂《經學通論》以備參考。」其書分五卷，次論易、書、詩、三禮、春秋。每卷若干專題，以題及論說首句提行明之。《儒藏》提要謂：「首言羣經之名數，次言羣經之要旨，次述解經諸傳記，次考羣經之述作，及其傳授之源流，終論治經之方術，務期端緒昭然，本末畢具，各經重點，均有涉及。皮氏解析問題捫其樞機，正本清源，至諸所稱引，遠稽陳説，近採通人，博綜羣言，研覈經旨，判其異同，求其條貫，故多能後出而轉精。」<br>此書初刻本為光緒丁未思賢書局刊皮氏遺書本。蓋書刻成後明年皮氏歿，故收皮氏書八種名曰「皮氏遺書」而同印之。八種者，《尚書中候疏證》《鄭志疏證》《聖證論評補》《六藝論疏證》《古文尚書冤詞平議》《正制箋》《經學通論》《經學歷史》也。後又收入師伏堂叢書重印。細考書影，二書乃同一版，蓋僅重刊牌記也。<br>余所藏即思賢書局本。開本26.9×17.4cm。半葉板框高21.2cm，寬15.2cm。半葉十二行，行二十五字，注小字雙行同。左右雙邊，白口單魚尾。版心中部刻卷名「易經通論」「書經通論」等，下方刻葉數。題名葉篆書雙行大字「經學通論五卷」，牌記葉篆書雙行小字「光緒丁未歲思賢書局刊」。書根印冊數、「皮氏遺書」、書名。原函原裝，白紙初印，字劃爽利，嶄新未觸，品相絕佳。<br>2019年9月21日購于日本東京山本書店。<!--合經學歷史一函共80000円-->

#### 四書類

- **重栞宋本論語注疏附校勘記二十卷**<br>魏何晏注，宋邢昺疏。清嘉慶二十年南昌府學刊本。四冊全。<br>《四庫提要》曰：「《晉書》載鄭衝與孫邕、何晏、曹羲、荀顗等共集《論語》諸家訓詁之善者，義有不安，輒改易之，名《集解》。……今本乃獨稱何晏。考陸德明《經典釋文》，於『《學而》第一』下題『集解』二字。注曰：『一本作何晏集解。』又《序錄》曰：『何晏集孔安國、包咸、周氏、馬融、鄭玄、陳群、王肅、周生烈之說，並下己意為《集解》。正始中上之，盛行於世。今以為主』云云，是獨題晏名，其來久矣。殆晏以親貴總領其事歟？邕字宗儒，樂安青州人。衝字文和，滎陽開封人。羲，沛國譙人，魏宗室子。顗字景倩，荀彧之子。晏字平叔，南陽宛人，何進之孫，何咸之子也。」又曰：「昺字叔明，曹州濟陰人。太平興國中擢九經及第。官至禮部尚書。事跡具《宋史》本傳。是書蓋咸平二年詔昺改定舊疏，頒列學官，至今承用，而傳刻頗訛。《集解》所引十三家，今本各題曰「某氏」，皇侃《義疏》則均題其名。」<br>《提要》曰：「晁公武《讀書志》稱其亦因皇侃所採諸儒之說，刊定而成。今觀其書，大抵翦皇氏之枝蔓，而稍傅以義理。漢學、宋學，茲其轉關。是《疏》出而皇《疏》微，迨伊、洛之說出而是《疏》又微。故《中興書目》曰：『其書於章句訓詁名物之際詳矣。』蓋微言其未造精微也。然先有是《疏》，而後講學諸儒得沿溯以窺其奧。祭先河而後海，亦何可以後來居上，遂盡廢其功乎？」<br>開本25.2×15.6cm，半葉板框高17.2cm，寬13.1cm。半葉十行，行十八字，注小字雙行同。左右雙邊，黑口，雙順魚尾，版心中部刻「語疏」及卷數，下部刻卷內葉數。題名葉隸書雙行大字「重栞宋本論語/注疏附校勘記」，左側小字「嘉慶二十年江西南昌府學開雕」。每卷末葉刻一篆書方印，曰「大清嘉慶二十年重栞/宋本用文選樓藏本校」。每卷後附阮元撰、盧宣旬摘錄之《論語注疏校勘記》。此書竹紙精印，原裝四冊全。<br>2014年1月▢日購于日本東京誠心堂書店。<!--31500円-->

- **論語經正錄二十卷**<br>清王肇晉、王用誥撰。中國書店1990年用光緒二十年雕版刷印。一函十冊全。<br>2018年4月16日購于日本東京山本書店。<!--15000+8%=16200円-->

- **孟子正義三十卷**<br>漢趙岐注，清焦循疏。清道光九年學海堂清經解本。一夾九冊全。杉原心齋、高田忠周舊藏。<br>梁啟超《近三百年學術史》云：「這書雖以訓釋訓詁名物為主，然於書中義理也解得極為簡當。里堂於身心之學，固有本原，所以能談言微中也。總之，此書實在後此新疏家模範作品，價值是永永不朽的。」《解題》云：「考證最精審，且能發明大義。現行各注疏未有其比。」《儒藏》序云：「該書撰作乃先成長編，再貫穿己意。所以該書具有兩大特點：一是取材豐富，輯錄漢晉各家《孟子》古逸注甚為齊備（為不專守一家打下基礎），且博採清儒六十餘家之說，於古於資料皆廣泛占有；二是闡發趙注時，不守『疏不破注』之陋習，而是本着實事求是之精神，多下己意，以規正趙注。這兩點也是清儒十三經新疏超越舊疏最為突出的兩點。」石按「疏不破註」非所謂「陋習」，乃漢學家師守顓門之法也。宋學以理解經，故不專主一家，而以道學為依歸，是亦無謂疏不破注也。<br>余所藏為學海堂經解本。開本25.5×15.3cm，半葉板框高18.9cm，寬13.2cm。半葉十一行，行二十四字，注小字雙行同。左右雙邊，白口，單魚尾，版心上部刻「皇清經解」，中部刻總卷數，自一千一百一十七至一千一百四十六，及書名「焦孝廉孟子正義」。無題名葉、序跋。卷首有篆字朱文方印「黃虎洞藏」及「綠靜堂/圖書章」，封面有篆字白文方印「說文廔/主人高/忠周印」。乃經杉原心齋、高田忠周遞藏。帶原夾板，竹紙四冊全。<br>杉原心齋(?—1868)，本名直養，字浩然，一名平助，號綠靜堂主人，日本江戶人，江戶時代後期著名的儒者、藏書家。早年入昌平黌師從佐藤一齋與安積艮齋研習儒學，天保十一年(1840)升任幕府儒官，後兼任二丸留守居役。藏書甚豐，多宋、元善本，擅校勘考據。著有《七雅》《彩雅》等。<br>高田忠周(1861—1946)，字士信，號竹山、未央學人、說文樓主人，日本東京牛込人。日本著名漢學家、文字學家、書法家。精于說文和古文字，著有《古籀篇》一百卷、《朝陽閣字鑑》《補正朝陽字鑑》《漢字詳解》《五體字類》等。因《古籀篇》獲日本帝國學士院賞。後任日本內閣印刷局（朝陽閣）主任。<br>2023年1月12日購于日本東京東城書店。<!--66000円-->

- **孟子字義疏證三卷附錄一卷**<br>清戴震撰。民国十三年刊本。一函二冊全。<br>戴震(1723—1777)，字東原，又字慎修，安徽休寧人。乾隆二十九年(1764)年舉人。三十八年(1773)開《四庫全書》館，以舉人特召充纂修官。四十年(1775)，賜同進士出身，授翰林院庶吉士。在館五年，勤修其職，積勞成疾而卒。其學精於文字、音韻、訓詁、地理、曆算等，弟子有王念孫、段玉裁、孔廣森、任大椿等。<br>此書為戴氏晚年定稿，專為辟程朱理學而作。《漢學師承記》記其疑朱子之言曰：「年十歲乃能言，就傅讀書，過目成誦。塾師授以《大學章句》右經一章。問其師曰：『此何以知為孔子之言，而曾子述之，又何以知為曾子之意？而門人記之？』師曰：『此子朱子云爾』。又問：『朱子何時人？』曰：『南宋』。又問：『曾子何時人？』曰：『東周。』又問：『周去宋幾何時？』曰：『幾二千年』。曰：『然則子朱子何以知其然？』師不能答。」全书凡上中下三卷，分條疏證理、天道、性、才、道、仁義禮智、誠、權等概念，申程朱理學雜老釋之言以解孔孟六經之意。如其理字第十二條：「自宋以來，謂『理得于天而具于心』，既以為人所同得，故於智愚之不齊歸諸氣稟，而敬肆邪正概以實其理欲之說。老氏之『抱一』『無欲』，釋氏之『常惺惺」，彼所指者，曰『真宰』，曰『真空』。而易以理字便為聖學。既以理為得於天，故又創理氣之說，譬之『二物渾淪』。於理極其形容，指之曰『淨潔空闊』。不過就老、莊、釋氏所謂『真宰』『真空』者轉之以言夫理，就老、莊、釋氏之言轉而為六經、孔、孟之言。」戴氏極重此書，《與段玉裁書》稱：「……僕生平論述最大者，爲《孟子字義疏証》一書，此正人心之要。今人無論正邪，儘以意見誤名之曰理，而禍斯民，故《疏証》不得不作。」書成後學界嘩然，爭辯不休。《清史稿·洪榜》傳曰：「戴震所著《孟子字義疏證》，當時讀者不能通其義，惟榜以為功不在禹下。」近世梁啟超、章太炎、胡適皆極推重此書。梁啟超《解題》曰：「此書乃戴氏發表自己哲學意見之作，並非轉為解釋《孟子》。但研究孟子哲學，自應以此為極要之參考品。」<br>此書初版為乾隆四十二年至四十四年曲阜孔繼涵刊刻戴氏遺書本。後收入微波榭叢書。道光二十三年(1843)錢熙祚輯指海及光緒年間端溪書院刊刻端溪叢書皆收此書。開本24.3×15.3cm，半葉板框高16.8cm，寬11.3cm。半葉十行，行二十一字，注小字雙行同。左右雙邊，黑口，单魚尾，版心中部刻「孟子字義疏證卷上」或「中」「下」「附錄」，下部刻葉數。題名葉中部真書大字「孟子字義疏證」，右側小字「戴東垣先生著」，左側小字「雙江劉咸滎題」。牌記葉僅真書大字「甲子/秋八/月刊」。清亡後遺老不書民國年號，以干支書之，效宋遺民之故事也。故據此定此書為民國十三年(1924)刊。查得國家圖書館、鄭州大學圖書館皆有著錄，且後者著錄為「民國十三年成都刻本」，不知何據，待考。竹紙精印，字大墨濃，原裝二冊全。<br>2014年1月▢日購于日本東京誠心堂書店。<!--21000円-->

- **中庸直指一卷**<br>明釋德清撰。光緒十年(1884)金陵刻經處刊板，2009年重印。白宣紙一冊全。<br>德清(1546—1623)，俗姓蔡，字澄印，別號憨山。安徽全椒人。德清精通釋、道、儒三家學說，主張三家思想的融合。倡導禪凈雙修，教人念自性佛。為曹溪中興祖師。入滅後南华寺供奉其肉身像。著有《觀楞伽經記》《華嚴經綱要》《大乘起信論疏略》《憨山老人夢遊集》等。<br>此書半葉十行，行二十字。左右雙邊。細黑口無魚尾。版心中部刻「中庸直指」，下刻葉次。全書末行有雙行小字云「光緒十年春二月金陵刻經處識」。一冊全。合《中庸傳》為一函。<br>某年月日購于金陵刻經處。

- **中庸傳一卷**<br>歐陽漸撰。民國二十九年(1940)金陵刻經處刊板，2009年重印。白宣紙一冊全。<br>歐陽漸(1871—1943)，字竟無，江西宜黃人。以優貢出身任廣昌縣教諭，後依楊仁山學佛。宣統三年(1911)，楊仁山病逝。承師遺命主持金陵刻經處，刊行內外經典多種。民國十一年創設支那內學院，附設法相大學特科，專弘法相唯識。抗日戰爭期間遷蜀，在四川江津成立支那內學院蜀院，繼續刻經講學。著有《竟無內外學》等。<br>此書半葉十行，行二十字。四周單邊。細黑口無魚尾。版心中部刻「中庸傳」，下刻葉次。卷首有民國二十九年歐陽漸自序。一冊全。合《中庸直指》為一函。<br>某年月日購于金陵刻經處。

- **四書章句集注十九卷**<br>宋朱熹注。清光緒四年(1878)常州劉氏同文書屋刻本。十四冊全。<br>《提要》曰：「《大學》古本為一篇。朱子則分別經傳，顛倒其舊次，補綴其闕文。《中庸》亦不從鄭注分節。故均謂之『章句』。《論語》《孟子》融會諸家之說，故謂之『集注』。」又云：「大抵朱子平生精力，殫於《四書》。其剖析疑似，辨別毫厘，實遠在《易本義》《詩集傳》上。讀其書者要當於大義微言求其根本。明以來攻朱子者務摭其名物度數之疏，尊朱子者又並此末節而回護之，是均門戶之見，烏識朱子著書之意乎？」<br>此書朱子生前已有刊刻，然屢經更定。現存宋本之最早者為嘉定十年(1217)當塗郡齋刻二十八卷本。左右雙欄，半葉八行，行十五字，雙魚尾，魚尾上記字數，下記刻工姓名，經、注均爲大字，經文頂格，注文另行低一格。避宋諱弘、殷、匡、恒、讓、貞、桓等字。乃瞿氏鐵琴銅劍樓舊物，現藏國家圖書館。明清以後，因舉業所需，官、局、坊刻本，不勝枚舉。坊刻通行本多合孟子為七卷。<br>余所藏此本為清光緒四年(1878)常州劉氏同文書屋刻本。<br>2008年4月購于孔網。<!--240-->

- **四書評十九卷**<br>宋朱熹注，明李贄評。1975年中華書局影印明嘉靖朱墨套印本。毛邊紙。一函四冊全。<br>李贄(1527—1602)，字宏甫，號卓吾，本名載贄，福建泉州人。嘉靖三十一(1552)舉人。官至姚安府知府。晚年寄寓黃安芝佛院講學，從者數千人。坐妖言逮問，自殺。《明史·耿定向傳》載：「(耿定向)嘗招晉江李贄於黃安，後漸惡之，贄亦屢短定向。士大夫好禪者往往從贄遊。贄小有才，機辨，定向不能勝也。贄為姚安知府，一旦自去其髮，冠服坐堂皇，上官勒令解任。居黃安，日引士人講學，雜以婦女，專崇釋氏，卑侮孔、孟。後北遊通州，為給事中張問達所劾，逮死獄中。」著有《藏書》《續藏書》《焚書》《續焚書》《史綱評要》《初譚集》等。坊間戲曲小說多托名李卓吾評點，難以盡舉。四庫館臣以李贄非聖無法，盡削去其書。《藏書》之提要云：「贄書皆狂悖乖謬，非聖無法。惟此書排擊孔子，別立褒貶，凡千古相傳之善惡，無不顛倒易位，尤為罪不容誅。其書可毀，其名亦不足以污簡牘。特以贄大言欺世，同時若焦竑諸人，幾推之以為聖人。至今鄉曲陋儒，震其虛名，猶有尊信不疑者。如置之不論，恐好異者轉矜創獲，貽害人心。故特存其目，以深暴其罪焉。」<br>此書作者，歷有爭議。四庫館臣以為乃葉晝偽作托名。《疑耀》之提要謂：「蓋以萬歷中贄名最盛，托贄以行。而其中刪除不盡者，尚有此數條耳。相傳坊間所刻贄《四書第一評》、第二評，皆葉不夜所偽撰，知當時常有是事也。」<br>此書著錄不多，清代亦無翻刻。文化大革命後期，為配合「批林批孔」運動，中華書局特影印此書。亦向海外發行。余所藏本乃香港發行者。無牌記、版權葉。僅有一紙出版說明，背後寫明版本（根據明萬曆年間刊本影印）、印刷地（上海）、開本（六開毛邊紙本）、裝幀（線裝四冊布函）、發行商（三聯書店香港分店）、定價（三百元港幣）。<br>2014年3月11日購于日本京都朋友書店。<!--6000円-->

- **四書讀四卷**<br>歐陽漸撰。<br>歐陽漸有《中庸傳》，已著錄。此書據其敘所言，乃為課孫輩而作。謂佛經有三次結集，孔學無之，是以漸失其真，而孔學淪亡。「苟可取而利用，崇之如天。不利於其私，墜之如淵。」是以句讀四書，分門別類，離析經文，以類而從。分《論語》為十一篇，曰勸學、君子小人、為學、仁、禮、性天、達道、為政、聖德、群弟子、古今人。分《孟子》為十篇，曰氣、士、民、義利王霸、仁政上、仁政下、孝弟、君臣朋友、學、非彼、自宗。《中庸》用自注。《大學》用王守仁注，復其古本。<br>此書半葉十行，行二十字。四周單邊。細黑口無魚尾。版心中部刻書名「論語十篇讀中」等，下刻葉次。卷首有民國二十年至二十一年歐陽漸敘。一函三冊全。<br>某年月日購于金陵刻經處。

#### 小學類

- **爾雅註疏六十卷**<br>晉郭璞注，宋邢昺疏。明崇禎元年(1628)毛氏汲古閣刊本。毛邊紙。四冊全。<br>此書半葉九行，行二十一字，注小字雙行同，左右雙邊，白口無魚尾，版心上方刻「爾雅疏」，中部刻「卷之幾」及葉數，下方刻「汲古閣」。末卷末葉刻篆字白文牌記「皇明崇禎改元歲在著雝執徐古虞毛氏繡鐫」。字劃清晰，明印本無疑。經朝鮮人重裝，護以朝鮮皮紙，厚於常書。首冊鈐篆書白文方印「𠌆義李氏珍藏」。乃全義李氏舊藏。待考。<br>2014年5月5日購于韓國漢城[通文館書店](http://www.tongmunkwan.co.kr/)。<!--540000원-->

- **爾雅註疏六十卷**<br>晉郭璞注，宋邢昺疏。日本翻刻明萬曆二十一年北監本。十一冊全。<br>此書無牌記、版權葉。半葉九行，行二十一字。注小字單行同。疏小字雙行同。四周雙邊，無欄線。白口單魚尾。版心上部刻「萬曆二十一年刊」，中部刻「爾雅註疏」及卷次，下刻葉次。卷首刻「皇明朝列大夫國子監祭酒臣會朝節/司業臣周應賓等奉/敕重校刊」。乃翻刻明萬曆二十一年北監本，加入日人習用之訓點標記，版面凌亂，字體多訛，蓋坊刻本也。日本皮紙。無函套。十一冊全。<br>2012年購于日本京都紫陽書店。<!--4000円-->

- **方言箋疏十三卷**<br>漢楊雄撰，晉郭璞注，清錢繹箋疏。光緒十六年(1890)紅蝠山房校刊本。一函六冊全。<br>此書半葉十行，行二十字，注小字單行同，箋疏小字雙行同。左右雙邊。白口單魚尾。版心上部刻「方言箋疏」，中刻卷數，下刻「紅蝠山房校本」。前有咸豐元年錢繹自序，小像一幅，墨色泛紅，極初印本也。<br>2022年10月25日購于日本東京琳瑯閣書店。<!--100000円-->

- **釋名疏證補八卷續釋名釋名補遺共一卷疏證補坿一卷**<br>漢劉熙撰。清畢沅疏證。清王先謙等補。光緒二十二年(1896)王先謙自刻本。白紙本。一函四冊全。<br>《提要》云：「熙字成國，北海人。其書二十篇。以同聲相諧，推論稱名辨物之意，中間頗傷於穿鑿，然可因以考見古音。又去古未遠，所釋器物，亦可因以推求古人制度之遺。」《標註》云有宋臨安府陳道人書籍鋪刊本為最古。明嘉靖呂柟據以影刻。《四部叢刊》即影印呂柟本。畢沅《釋名疏證序》云：「暇日取群經及史漢書注、唐宋類書、道釋二藏校之，表其異同、是正缺失。又益以補遺及續釋名二卷。凡三閱歲而成。」王先謙《釋名疏證補序》云：「舊本缺譌特甚。得鎮洋畢氏校訂然後是書可讀。長洲吳氏所栞顧千里校本是正，亦多其中奧義微文未盡發揮。居多暇，與湘潭王啟源、葉德炯、孫楷、善化皮錫瑞、平江蘇輿、從弟先慎覆加詮釋、決疑通滯。歲月既積，簡帙遂充。因合畢氏元本，參酌吳校及寶應成蓉鏡《補正》、陽湖吳翊寅《校議》、瑞安孫怡讓《札迻》，甄錄尤雅，萃為斯編。」每條先列畢沅說，再列王啟源以下諸家說。有枘鑿者，則下案語以辨之。梁啟超《近三百年學術史》云：「《釋名》為漢末劉熙撰，時代較《說文》稍晚。這書體例和《爾雅》略同，但專以同音為訓，為以音韻治小學之祖。《釋名疏證》題畢秋帆著，實則全出江艮庭聲之手。舊本訛脫甚多，畢、江據各經史注、唐宋類書及道釋二藏校正之，覆雜引《爾雅》以下諸訓詁書證成其義。雖尚簡略，然此二書自是可讀。」<br>此本白紙精印，原函原裝，新若未觸，洵為善本。<br>2023年3月21日網購於日本東京山本書店。<!--55000円-->

- **廣雅疏證十卷**<br>魏張揖撰。清王念孫疏證。光緒十三年(1887)定州王氏刻板。1985年河北人民出版社用原板刷印。十二冊全。<br>張揖字稚讓，清河人。魏明帝時博士。《總目》曰：「其書因《爾雅》舊目，博採漢儒箋注及《三蒼》、《說文》諸書以增廣之，於揚雄《方言》亦備載無遺。隋秘書學士曹憲為之音釋，避煬帝諱，改名《博雅》。故至今二名並稱，實一書也。前有揖《進表》，稱凡萬八千一百五十文，分為上、中、下。《隋書·經籍志》亦作三卷，與《表》所言合，然注曰：『梁有四卷。』《唐志》亦作四卷。……觀諸家所引《廣雅》之文皆具在，今本無所佚脫，知卷數異而書不異矣。」段玉裁序曰：「三代小學之書不傳，今之存者：形書《説文》爲之首，《玉篇》以下次之；音書《廣韻》爲之首，《集韻》以下次之；義書《爾雅》爲之首，《方言》《釋名》《廣雅》以下次之。《爾雅》《方言》《釋名》《廣雅》者，轉注、假借之條目也。義屬於形，是爲轉注。義屬於聲，是爲假借。稚讓爲魏博士，作《廣雅》，蓋魏以前經傳謡俗之形音義，彙綷於是。」<br>王念孫(1744—1832)，字懷祖，號石臞，高郵州人。父安國，官吏部尚書。八歲讀十三經畢，旁涉史鑒。清高宗南巡，以大臣子迎鑾，獻文冊，賜舉人。乾隆四十年進士。官至永定河道。潛心經學，尤擅訓詁，著有《廣雅疏證》《讀書雜誌》《古韻譜》《河源紀略》等。子引之，亦以經學名。<br>王氏自序言：「今則就古音以求古義，引申觸類，不限形體。苟可以發明前訓，斯凌雜之譏，亦所不辭。其或張君誤采，博攷以證其失。先儒誤說，參酌而寤其非。」段玉裁序此書謂：「小學有形，有音，有義，三者互相求，舉一可得其二。有古形，有今形，有古音，有今音，有古義，有今義，六者互相求，舉一可得其五。……壞祖氏能以三者互求、以六者互求，尤能以古音得經義，蓋天下一人而已矣。假《廣雅》以證其所得，其注之精粹，再有子雲，必能知之。」《清史稿》載鄭珍評此書曰：「欲通經訓，莫詳於段玉裁說文注，邵晉涵、郝懿行爾雅疏及王念孫廣雅疏證。貫串博衍，超越前古，是皆小學全體大用。」梁启超《學術史》曰：「所謂『就古音以求古義，引申觸類』，實清儒治小學之最大成功處。而這種工作，又以高郵王氏父子做得最精而最通。《廣雅疏證》實為研究『高郵學』者最初應讀之書。讀了他，再讀《讀書雜誌》《經傳釋詞》《經義述聞》，可以迎刃而解。石臞76歲才着手著此書，每日限定注若干個字，一日都不曠課，到臨終前四年才成。石臞年89。所以這部書可算他晚年精心結撰之作。昔酈道元作《水經注》，論者咸謂注優於經。《廣雅》原書雖尚佳，還不算第一流作品。自《疏證》出，張稚讓倒可以附王石臞的驥尾而不朽了。以石臞的身分，本該疏《爾雅》才配得上。因為邵疏在前，恥於蹈襲，所以走偏鋒，便宜了張稚讓。」<br>本書成於嘉慶元年(1796)，有王氏家刻本、道光九年(1829)廣東學海堂經解本、光绪五年(1879)淮南书局重刊本、光緒十三年(1887)定州王氏畿輔叢書本、1936年中華書局四部備要本等。此書刻成之後，王氏父子對此書有補充修訂，「皆細書刊本上，或別簽夾入書中」（王國維跋）。這些修訂未及刊行，其稿遞經汪汲、汪椿、黃海長、羅振玉等收藏，今存遼寧省圖書館。黃、羅刊有《補正》。畿輔叢書書版保存至今。1985年河北人民出版社曾刷印50部，1992年文物出版社又刷印若干部。文物出版社刷印者有書號、牌記。余藏此書無牌記、版權葉，據此定為1985年河北人民出版社印本。開本25.3×15.8cm，半葉板框高17.3cm，寬12.6cm，半葉十行，行二十二字，注小字雙行同。四周單邊，黑口，無魚尾。版心中部刻「廣雅疏證」及卷次，下部刻葉次。書前失載王念孫原序，無段玉裁序。藍紙封面，電腦字籤條。竹紙一函十二冊全。其分冊不依篇卷，隨心所欲，略無章法。卷十下第五十一葉至六十八葉原板闕，複印補全。保存完好。品相近全新。<br>2012年5月購于中國書店琉璃廠古籍書店。<!--800-->

- **小學紺珠十卷**<br>宋王應麟撰。清光緒九年(1883)浙江書局刻本《玉海》零種。四冊全。<br>王應麟(1223—1296)，字伯厚，號深寧，慶元府鄞縣(今屬寧波市海曙區)人。淳祐元年(1241)進士。淳祐三年在衢州任主薄。寶祐四年(1256)，中博學宏詞科，官至禮部尚書兼給事中。宋亡後不仕，隱居著述二十年。著有《深寧集》一百卷、《王堂類稿》二十三卷、《掖垣類稿》二十二卷、《詩攷》五卷、《詩地理攷》五卷、《漢藝文志攷證》十卷、《通鑒地理攷》一百卷、《通鑒地理通釋》十六卷、《通鑒答問》四卷、《困學紀聞》二十卷、《蒙訓》七十卷、《集解踐阼篇》、《補注急就篇》六卷、《補注王會篇》、《小學紺珠》十卷、《玉海》二百卷、《詞學指南》四卷、《詞學題苑》四十卷、《姓氏急就篇》六卷、《漢制攷》四卷、《六經天文編》六卷、《小學諷詠》四卷。<br>《提要》曰：「分門隸事，與諸類書略同。而每門之中，以數為綱，以所統之目系於下，則與諸類書迥異。蓋仿世傳陶潛《四八目》之例，以數目分隸故實，遂為類事者別創一格也。其間隨筆記錄，或有不及編次者。」王氏自序其作書之旨曰：「君子恥一物不知，譏五穀不分。七穆之對，以為洽聞。束帛之誤，謂之寡學。其可不素習乎？乃采掇載籍，擬錦帶書。始於三才，終於萬物。經以歴代，緯以庶事，分别部居，用訓童幼。」此書雖訓童蒙，然薈王氏之博學洽聞于是編，采摭經史、出入典章，亦足以發焉。<br>《玉海》最早有至元六年(1340)慶元路儒學刊本。至正十一年(1351)王應麟孫王厚孫等校勘後補刊。明代此版入南京國子監。正德二年(1507)、萬曆十一年(1583)補板。清代此版藏江寧學宮尊經閣。康熙二十六年(1697)、乾隆三年(1738)屢次補板。石按《四庫提要》云元至元本「版已久佚」，不確。嘉慶乙丑(1805)，尊經閣發生火災，閣中歷經三朝之《玉海》板片遂成灰燼。光緒九年(1883)，浙江書局以文瀾閣抄本為底本重刊，以元刊本校勘。余所藏即此本。開本24.5×15.5cm，半葉板框高18.0cm，寬13.2cm。半葉十行，行二十字，注小字雙行同。左右雙邊。白口單魚尾。版心中部刻「玉海」及書名「小學紺珠卷幾」，下部刻葉數。題名葉中部篆書大字「小學紺珠」，無牌記。每卷卷末有浙江書局總校、分校官名氏。略有蟲蛀，整體品好。函套後配。一函四冊全。<br>2022年10月25日購于日本東京琳瑯閣書店。<!--60000円-->

- **說文解字繫傳四十卷附校勘記三卷**<br>南唐徐鍇撰。清光緒二年(1876)平江吳氏重彫道光十九年祁寯藻影刊宋本。白紙本。一函八冊全。<br>徐鍇(920～974)，字鼐臣，又字楚金，會稽人，客居廣陵。歷任秘書省校書郎、集賢殿學士、內史舍人。宋軍圍金陵，憂懼而卒。與其兄徐鉉皆精說文之學，世稱二徐。徐鉉入宋後奉敕校《說文》，多採此書之說。<br>《總目提要》云：「是書凡八篇。首《通釋》三十卷，以許慎《說文解字》十五篇，篇析為二。凡鍇所發明及徵引經傳者，悉加『臣鍇曰』及『臣鍇案』字以別之。繼以《部敘》二卷，《通論》三卷，《祛妄》《類聚》《錯綜》《疑義》《系述》各一卷。《祛妄》斥李陽冰臆說。《疑義》舉《說文》偏旁所有而闕其字及篆體筆畫相承小異者。《部敘》擬《易序卦》傳，以明《說文》五百四十部先後之次。《類聚》則舉字之相比為義者，如一二三四之類。《錯綜》則旁推六書之旨，通諸人事，以盡其意。終以《系述》，則猶《史記》之《自敘》也。」又云：「鉉本淆入許氏者甚多。又如𣱓字下云『闕』，此作『家本無注。臣鍇案，疑許慎子許衝所言也』。是鉉直刪去『家本無注』四字，改用一『闕』字矣。其憑臆刪改，非賴此書之存，何以証之哉？」是鍇本先出，頗能保存《說文》原貌。《提要補正》引嚴元照《蕙櫋雜記》云：「然楚金於小學亦非有真知者。所立說多穿鑿無當。抱經先生《與翁覃溪書》曾極論之。」李兆洛跋曰：「二人之于說文，功力竝㴱，才亦相隶。宋人所以重《繫傳》者，徒以《繫傳》所附《通論》諸篇，原本《說文》，旁推交通，致爲妍美。故宋人重《繫傳》。而《通釋》視大徐，雖時出新意，而不及大徐之醇確。又其引書似都不檢本文，略以意屬，亦不若大徐之通敏。惟兄弟祖述鄦氏，重規疊榘，毋敢逾越，實足發朙叔重遺業，訂正其所不及。故學者推崇之，不能偏廢也。」李慈銘《桃華聖解盦日記》云：「予觀《通論》三卷，雖其辭博辨，時能有所發明，然穿鑿者多，瑕瑜互見，其得失亦正與《通釋》相似。《部敘》以意附會，強通所不通，不如近儒段氏之謹約、蒋氏和之條貫。惟《祛妄》一篇，皆駁李陽冰之謬說，最爲可取。《類聚》《疑義》，亦皆有功許氏者也。」石按大徐本校勘舊文，小徐本著述己說，原甚分明。且創始者難，因循者易，自然之理也。錐輪大輅、篳路藍縷，小徐廓清摧陷之功，又何泯焉。<br>此書舊無善本，且元明二代皆無刻者。傳世最早者為錢曾述古堂影宋鈔本，曾經黃丕烈、顧千里批校。四部叢刊所收即此本。後有乾隆時汪啟淑本、馬俊良本，皆不善。道光十七年(1837)，祁寯藻為江蘇學政，囑李兆洛從顧氏後人訪得述古堂影宋鈔本、汪士鐘所藏宋刻殘本。乃命李兆洛、承培元等細加校訂，影刻行世。此乃《繫傳》之最善本。後板毀於太平天囯戰亂。光緒二年(1876)，吳寶恕督學廣東，延請精工翻彫祁本。余所藏即此本也。開本30.2×18.5cm，半葉板框高25.0cm，寬15.4cm。半葉七行，行十四字，注小字雙行，行二十二字。左右雙邊。細黑口單魚尾。版心中部刻書名及卷次，下刻葉次。題名葉篆書大字「說文解字/徐氏繫傳/四十卷」，牌記方框內篆書中字「光緒二年八月/平江吳氏重彫」。卷首有光緒三年吳寶恕敘、道光十九年祁寯藻敘、陳鑾敘。四十卷後有李兆洛跋。附承培元所作校勘記三卷。白紙本一函八冊全。精刻精印，字劃爽利，字大墨濃，全新未觸，宋韻頗具，開卷怡然。 函套上有一中國書店價籤240圓。<br>祁寯藻(1793—1866)，字春圃，山西壽陽人。嘉慶十九年進士，選庶吉士，授編修。歷道光、咸豐、同治三朝，累官至體仁閣大學士、軍機大臣，領戶部，太子太保。督江蘇、湖南學政。秉樞政時開言路，起舊臣，于洋務、鈔法、吏治多所建言。晚年直弘德殿，為帝師，講求仁政。卒贈太保，諡文端，入祀賢良祠。著有《䜱䜪亭集》《勤學齋筆記》等。李兆洛(1769—1841)，字紳琦，更字申耆，號養一。江蘇陽湖人。嘉慶十年(1805)中進士，官至安徽鳳台縣知縣。以父喪歸，主講江陰暨陽書院二十年，以實學課士，其治經學、音韻、訓詁，訂輿圖，考天官歷術及習古文辭者輩出。如江陰承培元、宋景昌、繆尚誥、六承如等。著《養一齋集》，輯《皇朝文典》《大清一統輿地全圖》《鳳臺縣志》《地理韻編》。吳寶恕(1832—1890)，字子實，號桂詵、潔齋，江蘇吳縣人。同治七年(1868)進士，授翰林院編修，擢升侍讀學士。曾經陝西、廣東鄉試考官。後任廣東學政。著《潔齋遺稿》等。<br>2025年11月12日得于孔網拍賣。<!--7500-->

- **說文解字注三十二卷附部目分韻一卷六書音均表五卷**<br>清段玉裁撰。首冊為同治十一年壬申(1872)年湖北崇文書局重鐫本。其餘十五冊為光緒三年(1877)成都尊經書院刊本。合為十六冊全。倉永齡、童振藻舊藏。<br>段玉裁(1745—1815)，字若膺，金壇人。乾隆二十五年(1760)舉人。師事戴震。官至巫山縣令。著有《說文解字注》《六書音韻表》《古文尚書撰異》《春秋左氏古經》《毛詩小學》《汲古閣說文訂》《經韻樓集》等。《清史稿》本傳云：「玉裁於周、秦、兩漢書，無所不讀，諸家小學，皆別擇其是非。於是積數十年精力，專說說文，著說文解字注三十卷，謂：『爾雅以下，義書也；聲類以下，音書也；說文，形書也。凡篆一字，先訓其義，次釋其形，次釋其音，合三者以完一篆，故曰形書。』又謂：『許以形為主，因形以說音、說義。其所說義，與他書絕不同者，他書多假借，則字多非本義，許惟就字說其本義。知何者為本義，乃知何者為假借，則本義乃假借之權衡也。說文、爾雅相為表裏，治說文而後爾雅及傳注明。』」王念孫序此書云：「千七百年來無此作矣。」梁啟超《近三百年學術史》轉引盧文弨譽之云：「自有《說文》以來，未有善于此書者。」《儒藏·點校說明》綜合此書成果為五條：一、精校許叔書；二、闡發許書分部、編次、説解、音讀等多方面凡例；三、旁引經史，詮釋許書説解；四、以字形説本義為基礎，兼述引申義與假借義；五、由古音攷證古義，以明通假。又評其失曰：「段注的缺失也有不少，舉其要者，有擅改許書處，有昧於古文字處，有拘泥所謂本字處，有釋義不當處等。瑕不掩瑜，在清代《説文》家中，桂馥、朱駿聲、王筠於形音義三者各有所偏，惟段氏『能三者互相求』，不愧爲四大家的巨擘。」<br>段注成書後，無力刊刻，惟「時有增删改竄」，求其更加完善而已。至嘉慶十九年(1814)始命付梓，二十年五月成，即經韻樓刊本。之後阮元《學海堂經解》收入。又有同治七年(1868)蘇州保息局重刊本、同治十一年湖北崇文書局重刊本、光緒三年成都尊經書院刊本等。余藏此書首冊為同治壬申(1872)年湖北崇文書局重鐫本。開本24.6×16.5cm。半葉板框高19.6cm，寬13.8cm。半葉九行，行二十二字，注小字雙行同。四周雙邊。白口單魚尾。版心中部刻卷數、「上」或「下」，下部刻葉數。題名葉原闕。其餘十五冊為光緒三年(1877)成都尊經書院刊本。開本24.5×16.6cm。半葉板框高19.2cm，寬13.9cm。半葉九行，行二十二字，注小字雙行同。左右雙邊。白口單魚尾。版心中部刻卷數、「上」或「下」，下部刻葉數。卷末有「井研廖登廷校字」「綿竹楊銳校字」等。廖登廷(1852—1932)，即廖平，字旭陵，號四益，井研人，今文經學家。楊銳(1857—1898)，字叔嶠，又字鈍叔，綿竹人，清末學者，戊戌六君子之一。<br>崇文局本首卷首行鈐白文方印「倉永齡印」、「宗基」，朱文方印「房氏」、「中牟倉氏圖書印」。乃倉永齡舊藏。倉永齡(1876—?)，字錫青，河南中牟人。歷任河東鹽運使、東三省鹽運使、安徽蕪湖道道尹、長蘆鹽運使公署秘書等職。擅金石學，收藏拓片頗豐。後多由其孫、首都師範大學原校長倉孝和捐入首都師范大學圖書館。<br>尊經書院本鈐白文方印「宓〇藏書」，朱文方印「琥堂藏書」，疑為浙江著名藏書家宓汝卓舊藏。待考。<br>第七册為另一配本，鈐長方印朱文篆書「曾在嚴鵬處」。第十一冊為另一配本，鈐長方印朱文篆書「常州童氏收藏圖書」，方白文印「振藻」。乃童振藻舊藏。童振藻(?—1939)，字仲華，江蘇淮安人，清末舉人，官至雲南候補知縣。民元後歷任昆明市政府秘書、雲南省政府秘書處長、實業科長等職。1922年參與籌建私立東陸大學(今雲南大學前身)。擔任雲南學會理事長，編撰首部《雲南地方志目錄》等。<br>2025年6月24日得于大馬拍賣。<!--4800+13%=5448-->

- **說文解字注三十二卷附部目分韻一卷六書音均表五卷** <br>清段玉裁撰。光緒三年(1877)成都尊經書院刊本。白纸本十六冊全。<br>待補入。<br>2011年5月25日得于孔網拍賣。<!--9000-->

- **說文解字校錄十五卷附玉篇校錄一卷**<br>清鈕樹玉撰。光緒十一年(1885)江蘇書局刊本。十四冊全。<br>鈕樹玉(1760—1827)，字藍田，號匪石山人，江蘇吳縣人。少時家貧，不事舉業。從商齊魯之間，自學小學。後師從錢大昕於紫陽書院。又從葉堂習昆曲。一生安貧樂道，以學自娛。擅金石、訓詁、書法、音律。著有《說文解字校錄》《說文新附考》《段氏說文注訂》《玉篇校錄》《急就章攷證》《匪石山人詩》等。<br>《清史稿·本傳》：「鈕樹玉篤志好古，不為科舉之業，精研文字聲音訓詁。謂『說文懸諸日月而不刊者也，後人以新附淆之，誣許君矣。』因博稽載籍，著《說文新附考》六卷，《續考》一卷。又著《說文解字校錄》三十卷。樹玉後見玉裁書，著《段氏說文注訂》八卷，所駮正之處，皆有依據。」<br>2026年1月3日得于孔網拍賣。<!--3500+15%=4025-->

- **說文段注訂補十四卷**<br>清王紹蘭撰。吳興劉氏嘉業堂1914年刊板。文物出版社1982年木板刷印。一函四冊全。<br>王紹蘭(1760—1835)字畹馨，號南陔、思維居士，浙江蕭山人。乾隆五十八年(1793)進士。歷任閩縣知縣、海防同知、泉州府知府、興泉永道、福建按察使、福建布政使、福建巡撫。潛心經術，著書頗豐，有《周人礼说》《礼堂集义》《思惟居士集》《读书杂记》《说文段注订补》《管子地员篇注》《说文集注》等。<br>本書有光緒十四年(1888)胡燏棻刊本。1914年收入嘉業堂叢書。嘉業堂書版後歸浙江圖書館。1982年文物出版社用此書版刷印。余所藏即此本也。開本29.0cm×19.0cm，半葉板框高18.0cm，寬13.4cm。半葉十一行，行二十一字，注小字雙行同。左右雙邊，细黑口單魚尾。版心中部鐫「段訂補」及卷次，下刻葉次。版心下部鐫「嘉業堂校刊」。題名葉篆書大字「說文段/注訂補/十四卷」。牌記葉方框內真書「吳興劉氏/嘉業堂刊」。書末有民國甲寅(1914)劉承幹跋。封面為藍色蠟染紙，有書名題籤。牌記前一葉有篆書朱文長方印「文物出版社/據浙江圖書/館藏板刷印」。卷首夾一價籤，原價為38圓。全書未經翻閱，原函原裝，近全新。<br>2012年10月購于日本京都紫陽書店。<!--12000円-->

- **段注說文正字一卷附說文雋言一卷**<br>清胡宗懋撰。民國二十一年(1932)胡氏夢選樓刊板。中國書店2008年木板刷印。二冊全。<br>胡宗懋(1867—1940)，字硯山，號季樵。浙江永康人。光緒二十八年(1902)舉人。歷任中國銀行總行秘書長等職。後辭官致力著述及整理鄉邦文獻，著《夢選樓詩鈔》《金華經籍志》等，編《重修金華叢書》《續金華叢書》。<br>胡宗懋輯段玉裁《說文解字注》中俗訛字，以正字寫之。所謂正字者，許慎以小篆隸定之今字也。如上作丄、下作丅、禮作[示豐]、齊作𠫼、玉作王、走作𡗱之類是也。以其序所云，乃「取便童蒙」之所為作也。<br>2011年9月9日購于中國書店報刊資料部。此店昔在西單橫二條2號。主營舊期刊資料、民國舊書。余昔在大學時，常往廠肆，無所得，即北行至西單而期有所遇焉。現已不存。<!--700-->

- **說文通訓定聲十八卷柬韻一卷附說雅十九篇古今韻准一卷行狀一卷**<br>清朱駿聲撰。道光二十九年(1849)臨嘯閣刻版，同治九年(1870)補刊。四函二十四冊全。<br>朱駿聲，字豐芑，吳縣人。嘉慶二十三年舉人，官黟縣訓導。師從錢大昕。著述甚博，不求知於世，兼長推步，明通象數。著有《說文通訓定聲》《古今韻準》《柬韻》《說雅》《左傳旁通》《左傳識小錄》《夏小正補傳》《離騷補注》等。梁啟超《近三百年學術史》云：「朱氏書最晚出，算是這一群里頭最好的。這部書把全部《說文》拆散了重新組織，『舍形取聲貫穿連綴』，各字分隸於他所立古韻十八部之下。（石按所謂十八部者，豐、升、臨、謙、頤、孚、小、需、豫、隨、解、履、泰、乾、屯、坤、鼎、壯也。）『每字本訓外，列轉注、假借二事』。『凡經傳及古注之以聲為訓者，必詳列各字之下，標曰聲訓』。雙聲字『命之曰轉音』。總算把《說文》學這片新殖民地開辟差不多了。可惜少了一張表。」<br>此書首冊有謝增道光己酉(1849)跋，言「道光丁亥(1827)庚寅(1830)間館先生於家，先生教授之暇，恆矻矻手自鈔撮，雖甚寒暑，不輟卷」云云。又言道光乙未(1835)已脫藁。「今又閱十三四年始版成於黟縣學署。」末冊又有朱孔彰跋語，言此書版刻成於道光末年，版存黟縣學舍。尋遭太平天囯戰亂。朱孔彰入曾國藩幕，宦遊數十年。同治九年歸鄉里，藉好友之助，補刊印行。余所藏即此補刊本也。此書開本23.3cm×14.7cm，半葉板框高18.9cm，寬12.8cm。半葉十行，行二十字，注小字雙行，行三十字。四周雙邊，白口單魚尾。版心上鐫「說文通訓定聲」，中鐫「豐部第一」等，下鐫葉數。牌記葉朱紙，中部篆書大字「說文通訓定聲/十八卷柬韻一卷」。右楷書小字「附說雅十九篇」「古今韻/准一卷」「行狀/一卷」，左楷書小字「臨嘯閣藏版」。書未經翻閱，原函原裝，品相絕佳。<br>2022年11月6日得于雅虎拍賣。<!--200000円-->

- **說文釋例二十卷**<br>清王筠撰。光緒九年(1883)成都御風樓重刊本。一函十冊全。<br>2022年11月6日得于雅虎拍賣。<!--120000円-->

- **说文声读表七卷**<br>清苗夔撰。天壤閣叢書本。三冊全。

- **隸辨八卷**<br>清顧藹吉著，康熙五十七年(1718)玉淵堂刊本。八冊全。<br>《提要》謂其陰以宋婁機《漢隸字源》爲藁，以機所見碑，清代十不存一，顧氏何由見原碑而摹其字。又考其誤引碑文十餘條，更爲其抄撮洪適《隸釋》之証。「乃云采摭漢碑，是亦誣矣。」石案著書必詳其所本，註其所原。襲文掠美，徴引不慎，貽誤後學，非君子也。<br>《標注》云：「康熙戊戌項氏玉淵堂刊本，佳。乾隆癸亥黃晟重刊本。末一葉有二圖章。無之者，原本也。」審所得本，第八冊末尾失《隸八分攷》及《筆法》二篇。雖大體完全，終非完帙。線上拍賣，不見其形，不得細考，故有此失。然康熙戊戌至於今三百餘年，余家藏書，除汲古閣經疏及漢魏叢書零本外，以此書為最古。又字書向來稀見，今得原本，鉤摹特精，展卷怡然，亦何病焉。<br>2025年4月29日得于江蘇真德拍賣會。<!--6000+13.5%=6810-->

- **覃揅齋石鼓十種考釋一卷**<br>趙椿年撰，是考證石鼓文的專著。<br>趙椿年(1869—1942)，字劍秋，晚署坡鄰。江蘇武進人。出身常州西盍趙氏，為南宋宗室後裔，清代文學家趙翼五世孫。清光緒二十四年(1898)進士，歷任江西知府、農工商部參議、資政院議員等職。著有《覃揅齋石鼓十種考釋》《覃揅齋詩存》等。<br>趙椿年鑑於石鼓文字自宋迄清雖有釋者數十家，但仍有未盡之意，欲使石鼓存字「信而有徵，察而可識」，遂將張廷濟藏明初拓本存字與王昶《金石萃編》所録阮橅天一閣北宋本所存考證合編，「校其異同，加之音釋，以便省覽」。天一閣本爲元吳興沈中藏本，有錢逵篆書，並附有釋音，後歸範氏天一閣，是石鼓未入燕京時拓本，也是爲可據之本。趙椿年對石鼓文字的考訂，多從舊書，但亦有「補王、阮之缺漏，正諸家之訛舛，及一己所引伸」者計數十條。<br>本書初稿成於1931年，稿成後又經夏孫桐、章鈺訂正，柯紹忞、陳垣、汪榮寶、許寶蘅審定，多有刪改。至1936年始寫定付刻刊行，章鈺題簽。書板存於中國書店。2008年木板刷印，定價180元。余所藏即此本也。<br>購書時間失載。余在太學時常往中國書店中關村店讀書，或購之於是。

- **重修廣韻五卷**<br>宋陳彭年、邱雍等奉敕撰。同治十二年(1873)粵東書局小學彙函重刊張氏澤存堂本。五冊全。周道洽舊藏。<br>《提要》云：「隋陸法言以呂靜等六家韻書各有乖互，因與劉臻、顏之推、魏淵、盧思道、李若、蕭該、辛德源、薛道衡八人撰為《切韻》五卷。書成於仁壽元年。唐儀鳳二年，長孫訥言為之注。後郭知玄、關亮、薛峋、王仁煦、祝尚邱遞有增加。天寶十載，陳州司法孫愐重為刊定，改名《唐韻》。後嚴寶文、裴務齊、陳道固又各有添字。宋景德四年，以舊本偏旁差訛，傳寫漏落，又注解未備，乃命重修。大中祥符四年書成，賜名《大宋重修廣韻》，即是書也。舊本不題撰人。以丁度《集韻》考之，知為彭年、雍等爾。其書二百六韻，仍陸氏之舊，所收凡二萬六千一百九十四字。」<br>《標註》云：「張氏澤存堂本，佳。朱修伯曰：『張本有重修。如初刊作幷官氏，後刊作亓官氏之屬。』」《附錄》王懿榮云：「楊星吾得宋刊宋印本於日本。售與潘尚書。即張本之所自出。日本仿刻入古逸叢書者，有據張本及改處，不可據。」澤存堂本之末有張士俊跋，言其底本自此毛扆處借得。以潘耒抄本補之。《續錄》云：「小學彙函本據澤存堂重修本刊。」<br>余藏此書即小學彙函之十三重刊張氏澤存堂本，半葉十行，行二十一字，夾注小字雙行同，左右雙邊，白口單魚尾，版心刻廣韻上平及葉數。字大墨濃，洵為初印，新若未觸。牌記葉鈐篆字朱文印「墨池精舍珍藏」。卷首鈐白文「周道洽印」、朱文「潤民」，乃成都墨池精舍、周道洽舊藏。周道洽(1854—?)，字潤民，成都人，光绪五年(1879)举人。譚宗浚《尊經書院十六少年歌》謂其「濂溪經學窮微幽，遠媲孟喜兼施讎」。知其治易。又宣统二年渭南嚴氏刊本《戴東原集》有「成都周道洽覆校」語。生平則不可詳考也。<br>2025年3月30日得于泰和嘉成拍賣。<!--1800×15=2070-->

- **廣韻五卷**<br>宋陳彭年、邱雍等奉敕撰。民國商務印書館涵芬樓四部叢刊影印本。一函五冊全。<br>此書底本為海鹽張氏涉園藏宋巾箱本。與黃三八郎書鋪本《鉅宋廣韻》皆為南宋閩坊刻本系統。<br>2018年9月19日網購于日本大阪天牛書店。<!--12000円-->

- **廣韻校本附校勘记**<br>周祖謨校。中華書局1960年影印。精裝二冊全。<br>周祖謨(1914—1995)，字燕孫，北京人。語言學家。任北京大學中文系教授、中國語言學會常務理事、中國音韻學研究會名譽會長等職。1936年春，中研院史語所的委託周氏整理校訂《廣韻》。《廣韻》源於宋陳彭年、邱雍等改定之《切韻》，成于眾手，不免舛譌。又流傳日廣，版本眾多，初學者莫衷一是。周氏以張氏存澤堂本為底本，用唐寫本《切韻》、北宋監本、南宋監本、宋巾箱本、楝亭五種本、古逸叢書影南宋本、古逸叢書影元泰定本、明經廠略注本等校，並吸收段玉裁、黃丕烈、王國維、趙斐雲等諸家校注本及過錄本之考據成果，與張氏底本上標注異文、補訂闕漏、考據舊文。於諸家之說皆詳為釐正、考訂覈實，允為善本。<br>此書1937完成。時國勢日蹙，1938年商務印書館在香港出版五卷本《廣韻校勘記》。1951年此書收入中國科學院語言研究所專刊之三，在商務印書館出版，線裝五冊。1960年中華書局重印，改為精裝二冊。余所藏即此本也。<br>2025年6月4日購于中國書店燈市口店。<!--500-->

- **鉅宋廣韻五卷**<br>宋陳彭年、邱雍等奉敕撰。上海古籍出版社1982年影印。二冊全。<br>此書底本為南宋乾道五年(1335)閩中建寧府黃三八郎書鋪刊本，與楝亭五種本、宋巾箱本為同一系統，而與南宋監本系統（含張氏存澤堂本、黎氏古逸叢書本）不同。書前有周祖謨序言，言此書版本、遞藏情況甚詳，又條析異與監本者十餘處。文繁不錄。<br>2018年12月5日購于日本東京山本書店。<!--8500円-->

- **毛詩古音考四卷附讀詩拙言一卷附錄一卷**<br>明陳弟撰。民國二十二年渭南嚴氏刊板。1957年四川人民出版社用原板刷印。四冊全。<br>陳第(1541—1617)，字季立，號一齋，晚號溫麻山農，別署五嶽遊人。連江人。以諸生從軍，官至薊鎮游擊，守薊門十年。萬曆十一年(1583)辭官歸鄉，遊歷海內，遍及五嶽，萬曆三十年(1603)隨沈有容剿倭，東渡至台灣。著有《 伏羲圖贊》《 尚書疏衍》《 毛詩古音考》《 屈宋古音義》《寄心集》《一齋詩集》《五嶽游草》《兩粵游草》等。藏書頗豐，編有《世善堂藏書目錄》二卷。<br>《提要》謂：「大旨以為古人之音，原與今異。凡今所稱叶韻，皆即古人之本音，非隨意改讀，輾轉牽就。如「母」必讀「米」，「馬」必讀「姥」，「京」必讀「疆」，「福」必讀「逼」之類。歷考諸篇，悉截然不紊。又《左》《國》《易象》《離騷》《楚詞》、秦碑、漢賦以至上古歌謠、箴銘、頌贊，往往多與《詩》合，可以互証。於是排比經文，參以群籍，定為本証、旁証二條。本証者，《詩》自相証，以探古音之源。旁証者，他經所載以及秦漢以下去風、雅未遠者，以竟古音之委。鉤稽參驗，本末秩然。其用力可謂篤至。雖其中如「素」音為蘇之類，不知古無四聲，不必又分平仄；「家」又音歌，「華」又音和之類，不知為漢魏以下之轉韻，不可以通三百篇：皆為未密。然所列四百四十四字，言必有徵，典必探本。視他家執今韻部分，妄以通轉古音者，相去蓋萬萬矣。」<br>石按顏師古注漢書，始有合均之說。朱熹因之，稱為叶音，臨時改讀，以求合轍。陳第非之，以為古音異於今音，非改讀也。如「母音米」一條下注曰：「凡父母之母，《詩》皆音米，無有如今讀者。豈音隨世變耶？」蓋近其實。然若「母」古音同「米」，「米」古音何以不變？二字後世何分為二音乎？則不可不以介音、等韻別之。此則顧、段之說也。又第之分部，有條不紊，然其所定古音，頗為隨意。如定「華」之古音為「敷」，舉《桃夭》「灼灼其華、宜其室家」、《有女同車》「顏如舜華、佩玉瓊琚、洵美且都」、《山有扶蘇》「隰有荷華、乃見狂且」、《出車》「黍稷方華、雨雪載途」為本證。然何不言「敷」古音為「華」乎？「家」音「姑」、「瓜」音「孤」、「夏」音「虎」條仿此。今之古音諸家據泰西元音高化之說，及梵漢對音之學，定上古魚部字韻母擬音為[a:]，異於陳第所說。然古韻分部，後出者愈密，乃自然之理。陳第草創于蒙昧，為中土歷史語言學導夫先路，其錐輪之功，又何可輕也。<br>此書初刻本已不傳。四庫全書所收為清建寧徐時作刊本，其底本為鈔本。後有張海鵬《學津討原》刊本。渭南嚴氏又以《學津討原》本重刊，收入《音韻學叢書》。書板後歸四川省圖書館。1957年四川人民出版社用此板刷印。余所藏即此本也。開本25.5×15.1cm，半葉板框高16.2cm，寬11.4cm。半葉十行，行二十一字，注小字雙行同。左右雙邊。黑口單魚尾。版心中部刻「毛詩古音考」及卷次，下方刻葉次。書前題名葉右側真書中字「明 閩中陳第季立編輯」，左側真書大字「毛詩古/音考」。牌記葉真書「四川人民出版社/一九五七年就渭/南严氏原版印行」。原版牌記葉真書大字「毛𧥳古音/考四卷」，左側真書小字「趙熙」，並刻篆書方印「〇宋」。牌記葉真書「癸酉嘉平/月渭南嚴/氏用學津本/校刊于成都/賁園」。其後有乾隆二十七年(1762)濉川徐時作序、光緒六年(1880)五常張裕釗重刊序、四庫提要、萬曆丙午(1606)焦竑序、陳第自序。據書牌記葉鈐印，此書1957年售價三圓。題名葉及每卷首行鈐有篆書朱文方印「水上靜藏書記」。待考。<br>某年月日購于日本東京山本書店。<!--18000円-->

- **音學五書三十八卷**<br>清顧炎武撰。光緒十一年(1885)四明觀稼樓刻本。白紙本。十二冊全。關鋒舊藏。<br>即《音論》三卷、《易音》三卷、《詩本音》十卷、《唐韻正》二十卷、《古音表》二卷。顧氏破宋人叶韻之說，開後世古音之學，實自此書始。《提要》云：「自陳第作《毛詩古音考》《屈宋古音義》，而古音之門徑始明。然創闢榛蕪，猶未及研求邃密。至炎武乃探討本原，推尋經傳，作《音學五書》以正之。」又云：「惟所論入聲變亂舊法，未為甚確。餘皆元元本本，足以訂俗學之訛。蓋五書之綱領也。書成於崇禎
  癸未，其時舊本《集韻》與別本《廣韻》皆尚未出，故不知唐、宋部分之異同由於陳彭年、丁度。又唐封演《見聞記》其時亦未刊行，故亦不知唐人官韻定自許敬宗。然全書持論精博，百餘年來，言韻學者雖愈闡愈密，或出於炎武所論之外。而發明古義，則陳第之後，炎武屹為正宗。」《古音表》無入聲，派入三聲。《提要》謂「惟入聲割裂分配，其說甚辨。然變亂舊部，論者多有異同。」江永《古韻標準》云：「《古音表》分十部，離合處尚有未精，其分配入聲多未當。此亦考古之功多，審音之功淺。」石按：考古、審音二分，自此始。後世言古音者，率為細密，然皆由此十部分之。其錐輪之功，可懸諸日月也。梁啟超《近三百年學術史》云：「清代音韻學的鼻祖共推顧亭林。他著有《音學五書》，為生平得意之作。凡經二十年，五易其稿。自言『據唐人以正宋人之失，據古經以正沈氏、唐人之失，而三代以上之音，部分秩如，至賾而不可亂。』同時柴虎臣紹炳、毛稚黃先舒等皆治此學有著述，而理解遠不逮亭林。」<br>余所藏此本乃四明觀稼樓覆刻顧氏音學五書本。開本21.9×13.6cm，半葉板框高15.2cm，寬11.4cm。半葉八行，行十二字，注小字雙行，行二十四字。左右雙邊。白口單魚尾。版心上部刻書名「音學五書」，中部刻子目及卷數如「音論卷一」，下部刻葉數及「觀稼樓仿刻」。題名葉中部隸書大字「音學五書」，右上真書小字「顧亭林先生著」，左下真書小字「四明後學陳政鋆題」。牌記框內篆書「光緒乙酉歲仲夏/四明」觀稼樓藏板」。首冊封底有一「北京市圖書業同業公會」價籤，寫書名、冊數、價格，1959年售出，時價六圓。<br>此書牌記葉有篆字朱文印「周家風」，各冊封面原有楷字朱文印「關鋒」，而多為人毀去。幸末二冊無缺，可考其遞藏之跡，亦天幸也。關鋒(1919—2005)，本名周玉峰，字秀山，筆名慶雲、何明、東方明、撒仁興、古棣等。曾任《紅旗》副總編、中央文化革命小組成員。1967年武漢事件後縲紲繫獄。晚年讀書自娛，筆耕不輟，著述百萬餘字，粲然可觀。其同僚或曲學阿世，或亟亟自辯，又何取焉。周家風者，蓋其又一名歟？<br>2025年4月20日得于嘉寧拍賣。<!--6000+13.5%=6810-->

---

## 史部

#### 正史

- **南宋刊黃善夫本史記一百三十卷**<br>漢司馬遷撰，褚少孫補。宋裴駰集解，唐司馬貞索隱，唐張守節正義。1966年藝文印書館遽南宋黃善夫本影印。六夾四十八冊全。<br>此書《漢書·藝文志》著錄為《太史公》百三十篇。《楊惲傳》稱為《太史公記》，應劭《風俗通》同。《宣元六王傳》稱為《太史公書》，班彪《略論》、王充《論衡》同。《風俗通》亦時稱為《太史記》。梁啟超曰：「《史記》之名，蓋起於魏晉間，實《太史公記》之省稱耳。」<br>《提要》云：「注其書者，今惟裴駰、司馬貞、張守節三家尚存。其初各為部帙，北宋始合為一編。明代國子監刊版，頗有所刊除點竄。南監本至以司馬貞所補《三皇本紀》冠《五帝本紀》之上，殊失舊觀。然匯合群說，檢尋較易，故今錄合並之本，以便觀覽。仍別錄三家之書，以存其完本焉。」<br>讀《史記》當對戡春秋經傳、國語、戰國策、及證之以金石龜板、簡牘帛書。石為太學博士時，精研數理之餘，嘗以中華書局本、清武英殿本、史記會註考證、與此影黃善夫本對讀一遍，大見此書之善。今之通行本為中華書局鉛字排印本，乃耆舊宿儒以張文虎校刊之金陵書局本為底本，參校諸本，積十年功而成，號為定本，通行五十餘年。然校之以黃善夫本，多有異同，且黃本多善於中華本。今略舉數例如次。
  
  - 夏本紀「乃殛鯀於羽山以死。」正義：「鯀之羽山，化為黃熊，入於羽淵。熊音乃來反，下三點為三足也。東皙《發蒙記》云：『鼇三足曰熊。』」石案「熊」字誤。黃善夫本熊作能下三點。此字殿本不誤，金陵本誤，延及考證本、中華本。蓋鉛字及萬國碼(unicode)亦無能下三點之字，故校者不察。而不審正義文意，作「熊」者實不可通。《左傳·昭七年》：「昔堯殛鯀于羽山，其神化為黃熊以入于羽淵。」《國語》文略同，唯“熊”作“能”。《經典釋文》亦作「能」。陸德明曰：「能，如字。一音奴來反。亦作熊，音雄。獸名。能，三足鼇也。解者云：獸非入水之物，故是鼇也。一曰：既為神，何妨是獸。案《說文》及《子林》皆云：『能，熊屬，足似鹿。』然則能既熊屬，又為鼇類。今本作能者勝也。東海人祭禹廟不用熊白及鼇為膳，斯豈鯀化為二物乎？」石案：陸德明所見本已有誤字，然尚誤為「能」，未若後世俗本誤為熊之甚也。張守節所見唐寫本不誤，故有「下三點乃三足也」之言。東皙所言蓋據《爾雅釋魚》之「龜三足為賁」。其去古未遠，必有所據。可解前人化為二物之疑，明今人鑄字不足之非，誠可謂一字千金也。
  - 周本紀「維天建殷，其登名民三百六十夫，不顯亦不賓滅，以至今。」集解引徐廣曰：「一云『不顧亦不賓成』，一又云『不顧亦不恤』也。」石案「成」字誤。黃善夫本作「不顧亦不賓滅」。《周書》及索隱所引《隨巢子》，皆作「滅」。可知此「成」及索隱所引徐廣此句之「成」皆當作「滅」。
  - 周本紀「桓王三年，鄭莊公朝，桓王不禮。五年，鄭怨，與魯易許田。許田，天子之用事太山田也。」石按「怨」字誤。此字南宋本亦誤，唯殿本據《春秋》改作「宛」。《春秋·隱八年》：「三月，鄭伯使宛來歸祊。」史遷鈔撮經傳以載其事。宛為鄭大夫。而形近致誤作怨，使文不可通。中華本號稱參校群書，不取殿本之正字，謬矣。
  - 周本紀「四十五年，周君之秦客謂周冣曰：『公不若譽秦王之孝，因以應為太后養地，秦王必喜，是公有秦交。交善，周君必以為公功。交惡，勸周君入秦者必有罪矣。』」石按「周君之秦」后當句，作「周君之秦。客謂周冣曰云云」。《戰國策·周策二》：「周君之秦。謂周冣曰云云。」史遷添一「客」字以為此言之主，點校者惑而致誤。又影刻宋本《戰國策》、黃善夫本《史記》皆做「周最」，不作「周冣」。唯考證本作「周冣」。未知中華本改字何據。
  - 周本紀上文正義：「與秦交惡，勸周君入秦者周冣，今必得勸周君之罪也。」石按：「周冣」兩字衍。戰國策無此二字。黃善夫本、殿本、考證本皆誤。
  
  2009年1月9日購于台北藝文印書館。其時余初出境參加學術會議，攜所論霍拉瓦-栗弗席茲引力之文赴台灣大學參加亞太理論物理協會之冬季學校。知藝文印書館有此書，思購之而無餘財。適吾報告榮膺優秀獎。黃公偉彥(Pauchy Wei-yan Hwang)以其私蓄賞余新台幣六千。余喜甚，散會後即奔台灣大學西側之藝文印書館購此書矣。<!--5800新台幣-->

- **前漢書一百二十卷**<br>漢班固撰，班昭續。唐顏師古注。明毛氏汲古閣刊本。原缺第十一冊卷廿八地理志上下、卷廿九溝洫志。以同版網購本補之。二十四冊全。<br>《標注》云：「汲古閣十七史，並明崇禎時刊成。經亂未能合印，頗有損失。至清順治庚子(1660)修補完，乃通行。即以此時印者為初印。其明時初印，僅有一二單部，不能全覯也。」「毛氏十七史，多據宋元舊版，勝其十三經注疏之僅傳監板者多矣。」葉德輝《書林清話》初頗不以汲古閣刊本為然，云其校勘不精，「刻書之功，非獨不能掩過，而且流傳繆種，貽誤後人。」故於汲古閣本毫不措意。光緒初，京師湖南舊書攤頭插架皆是。隨意收之，不以為意。後「悔當年等夷視之，今雖備數而未得選購初印之本」。又錄初印本汲古閣十七史毛晉自敘重鐫十三經十七史緣起，云崇禎改元時入京得一夢，一龍吐珠而金書十三經、十七史六字。其母言此夢不過教子讀經史耳。因發願，年校刻經史各一部。順治丙申成，回首三十年之苦辛，大發黍油麥秀之思云。汲古閣十七史書板后歸常熟席氏掃葉山房，清初頗有後印本傳世。書賈多撤去席氏牌記以冒充汲古閣原刻。<br>2019年7月12日購二十三冊殘本于日本東京山本書店。旋以網購零本補之而成全帙。<!--1000000+25534=125534円-->

- **漢書一百二十卷**<br>漢班固撰，班昭續。唐顏師古注。光緒十三年(1887)金陵書局重刊毛氏汲古閣本。十六冊全。<br>前后《汉书》三十二本，重皮宣纸印者，本洋十八元；大宣料半纸者，十三元；宣料半纸者十元；色纸者七元。<br>2015年4月7日得于孔網拍賣。<!--11460-->

- **後漢書集解九十卷附續志集解三十卷**<br>清王先謙撰。民國十二年(1923)王氏家刻本。四函三十冊全。<br>梁啟超《三百年學術史》云：「王益吾《補注》《集解》最晚出，集全清考訂之成，極便學者矣。」叶德辉致信楊樹達云：「惟王注只供類書之用，鄙人所不重視。爲之補正、校勘，舍田芸田，究屬虛耗心力。竊謂有此閒日工夫，不如自作他書較爲有益。」<br>2019年9月22日得于雅虎拍賣。<!--144341円-->

- **三國志六十五卷**<br>晉陳壽撰，南朝宋裴松之注。光緒十三年江南書局重刊汲古閣本。八冊全。<br>余藏此書為江南書局重刊明汲古閣本，六十五卷八冊全。此即所謂五局合刻本二十四史也。開本26.5cm×18.6cm，竹紙本八冊全，厚13.5cm。半葉板框高20.9cm，寬15.2cm。半葉十二行，行二十五字，注小字雙行，行二十七字。左右雙邊，白口單魚尾。版心中鐫「三國」及卷次，卷首及卷末版心加鐫「汲古閣」及雙行小字「毛氏正本」，每卷末行刻篆書墨印「金陵書局仿/汲古閣本刊」。題名篆書大字「三國志」。牌記楷字「光緒十三年冬/江南書局重刊」。此書版式行款，一依汲古閣本，唯其清末扁方字與汲古閣正方字不似耳。字大墨濃，筆劃爽利，蓋極初印。書內無圈點污痕，無藏印，偶有蟲蛀。<br>2012年7月22日得于孔夫子網拍賣。<!--6127-->

- **三國志集解六十五卷**<br>晉陳壽撰，南朝宋裴松之注，盧弼集解。1957年古籍出版社用商務印書館排校舊型新印。玉扣紙三函十八冊全。<br>盧弼(1876—1967)，字慎之，號慎園，沔陽(今仙桃)人，清末貢生，1908年政法科舉人。民元後官至平政院評事。後辭官寓居天津，潛心著述。此書即其代表作。然商務印書館排版後即遇七七事變，事寢。時多事，遷延至1957年方由古籍出版社出版。其間故實詳見中華書局前編輯徐俊所著《[盧弼三國志集解印行前後](https://www.thepaper.cn/newsDetail_forward_18337800)》，文繁不錄。<br>2018年11月11日購于日本天牛書店。<!--160000円-->

- **宋史四百九十六卷**<br>元脫脫等奉敕撰。光緒元年浙江書局校刊本。十函一百冊全。<br>此史四百九十六卷、五百餘萬字，均為二十四史之冠。《提要》頗病其蕪雜冗長，言「其書僅一代之史，而卷帙幾盈五百。檢校既已難周，又大旨以表章道學為宗，餘事皆不甚措意，故舛謬不能殫數。」然歲月邈遠，載籍散亡，賴此以得一代興衰存亡之跡，正不得以蕪雜病之。若夫<br>國朝官修清史者，編撰于文運隆昌之時，科技賽博之世，史料車載斗量、盈屋滿架，而不知翦裁、餖飣獺祭，初稿至於三千五百萬字。實無一用，止增熵耳。<br>2019年6月16日得于雅虎拍賣。<!--789666円-->

#### 編年

- **竹書紀年二卷**<br>南朝梁沈約注。民國商務印書館涵芬樓四部叢刊影印本。一冊全。<br>《晉書·束晳傳》《春秋經傳集解·序》等書並言晉太康二年，汲縣人不準發魏襄王塚得古書七十五篇，中有《竹書紀年》十三篇。《隋書·經籍志》著錄為「《紀年》十二卷」，自注稱「汲塚書，並《竹書同異》一卷。」《四庫提要》舉後世引徵《紀年》而不見於今本者若干條，斷言此書為依託。<br>此書底本為寧波天一閣刊本。<br>2018年9月19日網購于日本大阪天牛書店。<!--3000円-->

- **資治通鑑注二百九十四卷坿釋文辨誤十二卷**<br>宋司馬光撰，元胡三省音注。同治八年(1869)江蘇書局修補鄱陽胡氏仿元刊本。陳寅恪舊藏。存九函九十冊，第九函原失。用同版白紙本一函十冊配全。<br>《直齋書錄解題》云：「初，光嘗約戰國至秦二世，如左氏體，為志八卷以進。英宗悅之，遂命論次歷代君臣事迹，起周威烈，迄乎五代，就秘閣置局。神宗御製序，賜名《資治通鑑》。及補外，聽以書局自隨。元豐七年書成。上曰：『賢於荀悅《漢紀》遠矣。』目錄仿《史記》年表，年經國緯，用劉羲叟長歷氣朔，而撮新書精要散於其中。《考異》參諸家異同，正其謬誤，而歸於一。總三百五十卷。」《郡齋讀書志》云：「公武心好是書，學之有年矣。見其大抵不採後偉卓異說，如屈原懷沙自沈，四皓羽翼儲君，嚴光足加帝腹，姚崇十事開說之類，削去不錄，然後知公忠信有餘，蓋陋子長之愛奇也。」《四庫提要》云：「光以治平二年受詔撰通鑑，以元豐七年十二月戊辰書成奏上，凡越十九年而後畢。光進表稱精力盡於此書。其採用之書，正史之外，雜史至三百二十二種。其殘稿在洛陽者尚盈兩屋。既非掇拾殘剩者可比。又助其事者，史記、前後漢書屬劉攽；三國、南北朝屬劉恕；唐、五代屬范祖禹。又皆通儒碩學，非空談性命之流。故其書網羅宏富，體大思精，為前古之所未有。而名物訓詁，浩博奧衍，亦非淺學所能通。」此書規模宏大，然千餘年之事，雖二百九十四卷亦難盡述。既名資治，即于政及兵事記載最詳。顧炎武《日知錄》卷二《史記、通鑑兵事》條曰：「司馬溫公《通鑑》承左氏而作，其中所載兵法甚詳，凡亡國之臣、盜賊之佐，茍有一策，亦具錄之，朱子《綱目》大半削去，似未達溫公之意。」辛德勇以為通鑑隋唐五代最好，魏晉南北朝次之，至於周秦漢，僅可作文學，不可作史料矣。又云讀《通鑑》當先讀正史。蓋其對讀《通鑑》《漢書》，以批田餘慶漢武帝晚年改政之說，故云爾。非碻論也。<br>讀通鑑時，當與正史、雜史、地理、小學、金石碑刻等對勘。石曾就其麤疏處隨文訂正，今略舉數例如次。
  
  - 周威烈王二十三年「初命晉大夫魏斯、趙籍、韓虔為諸侯」。考《史記索隱》引《竹書系年》及《世本》云韓景侯名處。石案此二名皆誤，然虔猶近之。驫羌鐘銘：「唯廿又再祀，驫羌乍力戈，氒闢韓宗𢾿」。𢾿即𢖉，![](https://img.zdic.net/song/cn/22589.svg)![](https://img.zdic.net/song/cn/22589.svg)![](https://img.zdic.net/song/cn/22589.svg)乃古文徹。从鬲从攴，上古在月部，擬音tʰed（擬音采自鄭張尚芳《上古音系》，下同）。陽入對轉至元部，並加虍兼聲，可作虔(ɡren)。《說文解字》云「虔，虎行皃。从虍，文聲，讀若矜。渠焉切。」徐鉉注：「文非聲。未詳。」段玉裁注：「从虍文。聲當是衍字。虎行而箸其文。此會意。」作處(ŋa)則大謬不然。據此可知溫公當日所見諸書大善於今本，非辛德勇氏所謂僅作文學者也。
  - 同年「與韓康子、魏桓子宴於藍臺」，胡注「韓康子，韓宣子之曾孫莊子之子虔也。」前云命韓虔為諸侯，此言韓康子亦名虔，誤。據《史記索隱》韓康子名虎。
  - 同年「以汾水可以灌安邑，絳水可以灌平陽也」。地名誤。《戰國策•秦四》《韓非子•難三》《史記•魏世家》《晉語·韋昭注》《元和郡縣志》同此說。然《梁書•韋睿傳》《樂史》《太平寰宇記》 《水經注箋》，及吳琯、項絪、黃晟、全祖望、趙一清、董祐誠、楊守敬諸人所校《水經注》，皆作「吾聞汾水可以灌平陽，絳水可以灌安邑」。其互歧如此。考譚其驤等《中國歷史地圖集》，安邑在今運城市東，臨涑川。汾水蓋涑川之誤。平陽在今臨汾縣西北。洚水蓋汾水之誤。吳熙載《通鑒地理今釋》云：「此語誤。酈道元已糾之。汾水出寧武府寧武縣，至榮河入河。不徑安邑。绛水出平陽府翼城縣，合澮水入汾。亦不得云灌平陽也。當云『汾水灌平陽，涑水灌安邑』，方合地望也。」
  - 同年「使樂羊伐中山，克之」。按《戰國策·趙策一》「魏借道伐中山」條：「魏文侯借道於趙攻中山。趙侯將不許。趙利曰云云」。然趙滅中山在武靈王時，去魏文侯已百餘年，何又伐之？此事洪邁已疑之。見《容齋續筆》卷四「中山宜陽」篇。
  
  《通鑑》貫通諸史，文辭浩博。自成書起便有學者為之音注。其中以胡三省注流傳最廣。胡三省(1230—1302)，字景參，又字身之，號梅磵。台州寧海人。寶祐四年(1256)進士。德祐元年(1275)從軍江上，軍敗後間道返鄉，著書為業。《四庫提要》云：「光門人劉安世嘗撰《音義》十卷，世已無傳。南渡後注者紛紛，而乖謬彌甚。至三省乃匯合群書，訂訛補漏，以成此注。元袁桷《清容集》載先友《淵源錄》，稱三省天台人，寶祐進士，賈相館之。釋《通鑑》三十年，兵難稿三失。乙酉歲，留袁氏家塾，日手抄《定注》。己丑寇作，以書藏窖中得免。案：三省《自序》，稱乙酉徹編，與桷所記正合。惟桷稱《定注》，而今本題作《音注》，疑出三省所自改。三省又稱，初依經典釋文例，為廣注九十七卷。後失其書，複為之注。始以考異及所注者散入《通鑑》各文之下。歷法、天文則隨《目錄》所書而附注焉。此本惟《考異》散入各文下，而《目錄》所有之歷法、天文書中並未附注一條。當為後人所刪削，或三省有此意而未及為歟。《通鑑》文繁義博，貫穿最難。三省所釋，於象緯推測，地形建置，制度沿革諸大端，極為賅備。故《唐紀》開元十二年內注云：『溫公作《通鑑》，不特紀治亂之跡而已。至於禮樂、歷數、天文、地理尤致其詳。讀者如飲河之鼠，各充其量。』蓋本其命意所在，而於此特發其凡，可謂能見其大矣。至《通鑑》中或小有抵牾，亦必明著其故。如《周顯王紀》『秦大良造伐魏』條注云『大良造下當有衛鞅二字』。《唐代宗紀》『董晉使回紇』條注云『此韓愈狀晉之辭，容有溢美』。又『嚴武三鎮劍南』條注云『武只再鎮劍南，蓋因杜甫詩語致誤』。《唐穆宗紀》『冊回鶻嗣君』條注云『《通鑑》例，回鶻新可汗未嘗稱嗣君』。《文宗紀》『鄭注代杜悰鎮鳳翔』條注云『如上卷所書杜悰鎮忠武，不在鳳翔』。凡若此類，並能參証明確，而不附會以求其合，深得注書之體。較尹起莘《綱目發明》附和回護，如諧臣媚子所為者，心術之公私，學術之真偽，尤相去九牛毛也。雖徵摭既廣，不免檢點偶疏。如景延廣之名，出師表敗軍之事，庾亮此手何可著賊之語，沈懷珍之軍洋水，阿那瑰之趨下口，烏丸軌宇文孝伯之誤句，周太祖詔今兄之作『令兄』，顧炎武《日知錄》並糾其失。近時陳景雲亦摘地理訛舛者作《舉正》數十條。然以二三百卷之書，而蹉失者僅止於此，則其大體之精密，益可概見。黃溥《簡籍遺聞》稱是書元末刊於臨海，洪武初取其版藏南京國學。其見重於後來，固非偶矣。」<br>胡三省乃宋遺民，故國之思，散見於注中。《日知錄》卷十三：「宋胡三省注《資治通鑑》，書成於元至元時，注中凡稱宋皆曰『本朝』、曰『我宋』，其釋地理皆用宋州縣名。」陳垣《通鑑胡注表微》發之，補證數十條。二百八十卷後晉高祖天福元年：「今果然。此天意也。」胡注：「自是之後遼滅晉，金破宋」，下闕十六字。《日知錄》卷十九：「胡身之注《通鑑》，至二百八十卷石敬瑭以山後十六州賂契丹之事，而云『自是之後遼滅晉，金破宋』，其下闕文一行，謂蒙古滅金取宋，一統天下，而諱之不書，此有待於後人之補完者也。」陳垣云：「亭林以為所闕者身之諱言，吾則以為所闕者鏤板時鏟去。何也？蓋身之全書，立言謹慎，忠憤所發，不能已於言者，亦只有痛於宋，而無懟於元。……此條之闕文，蓋鏤板時偶檢點及此，認為有礙而去之，非身之諱而不書也。文津閣庫本《通鑑》乃於『金破宋』下補十六字：『南北分裂，兵連禍結，凡數百年，而定於元。』果如所云，又何必諱。且全注稱元皆曰『大元』，無單稱『元』者。與其妄補，毋寧仍史闕文之為愈矣。」石案陳垣說是也。近日上海圖書館發現館藏元刻初印本，影以行世。此處十六字未剷，作「達靼又滅金，皆跆藉中國，如涉無人之境」。身之入元不仕，常懷故國，注書時見石敬瑭肇華夏數百年外患之因，激憤溢於言表，故奮而怒書韃靼。後之書商懼禍而削去之也。<br>通鑑書成後，下旨杭州鏤版。今北宋本已不存，所見最早者為南宋兩浙東路茶鹽司刻本。《中華再造善本》影印即此本。胡注本最早為元中期臨海刻本。明初取其板入國子監，遞有修補。傳世本印次各異。郭立暄《元本資治通鑑的刊印與流傳》云：「此本於元代中期刊刻，刊版時主持者有校修改訂，並附刻身之先生識語題詩。洪武初取其板入國子監，後印時鏟削殆盡，僅存兩條。明前期修補重印時，誤增入王磐《興文署新刊資治通鑑序》，旋即撤去。成化、弘治二年、弘治三年、正德九年、嘉靖元年補版未多。至嘉靖二十年，補版數量劇增，時鄒守益任國子監祭酒，擬修補舊版，徽州監生汪文管願出力獨任，嘉而許之。當年修補印本出，鄒氏為之序。不久鄒氏以直諫落職，龔用卿繼任祭酒，汪文管覆請修補，許之。嘉靖二十一年修補完成，龔氏序之以傳。嘉靖二十八年，主持者又事修補，彼時無願獨任如汪文管者，遂由馬彥等監生50余人分擔刻資。嘉靖三十二年稍稍抽換數版，至嘉靖三十八年，是書版片損壞缺失嚴重南監再事修補，替換元版甚多。此後未見續有補版。」其中最早者為上海圖書館藏元刻初印本，分裝150冊。字畫明爽，無明補版葉，各卷尾刻身之先生識語及題詩合計35條。局部有剜補痕跡，當是刊版時改訂所致。2020年國家圖書館《國學基本典籍叢刊》影印此本。後世傳本如明吳勉學、陳仁錫、清胡克家等皆由此本之後印本出。<br>胡克家(1757年—1816)，字占蒙，號果亭，鄱陽人，乾隆四十五年(1780)恩科进士。官至江蘇巡撫。任江蘇布政使時，胡克家設局於金陵孫星衍家宗祠，翻刻元临海刊本胡注通鑑，以延請顧廣圻、彭兆蓀等學者為之校勘，金陵劉文奎、楷、模兄弟鏤版。嘉慶二十一年(1816)版成，在蘇州印行。題名篆字「資治通鑑胡身之/注二百九十四卷附釋/文辨誤十二卷」，牌記葉題「元初本重雕鄱/陽胡氏藏版」。一年後胡氏歿，書版存鄱陽胡氏祖宅。刷印不多，學界珍之。道光十五年(1835)遭火，燒失後三之一。此書雖標榜元初本，然所據非初印本，乃明前期修補印本也。原書今藏於日本靜嘉堂文庫。郭立暄《元本資治通鑑的刊印與流傳》云：「胡克家依據底本屬元刻早印乙本，其校勘又以顧廣圻為標榜，一向推為影摹佳作，實則多據明吳、陳二刻改字，去取每有不當。又有吳、陳二本不誤胡本反誤者。熊羅宿指胡本『名翻元，實雜明刊，可謂駁而不純矣』，其說良是。」<br>同治七年(1868)，江蘇巡撫丁日昌開設江蘇書局，命重刊此書，聘莫友芝主其事。時自後向前鏤版翻刻，成數十卷後訪得胡氏原版，因以「千數百金」致之，適補完全書，亦學林佳話也。同治補刊葉之板框边有刻工名氏，而金陵劉文奎兄弟原刻無之。據此知胡氏原版存二百七卷之前十四葉，之後則為同治江蘇書局重刊本。重刻不若原刻之善，至此葉勘之，涇渭分明。辛德勇引1937年《北平直隸書局書目》，云胡刻初印本洋百五十元，江蘇局初印本七十元，後印本及湖北局翻印本僅五十元矣。方之于今，則胡刻初印本當價二十餘萬。查2022年北京永樂拍出39萬、中貿聖佳周叔弢舊藏拍出48萬、2024年泰和嘉成拍出24萬，庶幾乎其不差矣。<br>余藏此書即為江蘇書局修補重刊本，以竹紙本九函九十冊及白紙本一函十冊配全。竹紙本開本28.3cm×17.6cm，半葉板框高21.8cm，寬14.8cm。半葉十行，行二十字，注小字雙行同，四周雙邊，黑口，雙順魚尾。版心上鐫草書字數，中鐫「通監」及卷次，下鐫葉數及摹刻宋本原刻工名「吳升言」、「付友实」等百餘人。題名篆書大字「資治通鑑/注二百九十四/卷」，小字「坿釋文辨誤十二卷」。牌記「江蘇書局修補/鄱陽胡氏仿元/本二百七卷重/栞九十九卷」。卷首有丁日昌序、王磐《興文署新刊資治通鑑序》、胡三省《新註資治通鑑序》、宋神宗御製《資治通鑑序》。王磐序末有「金陵劉文奎弟文楷/模鐫」注記。開本闊大，墨色濃厚，字畫爽利，嶄新未觸，真善本也。據胡克家序，此書版式行款，一依宋本。然其寫刻字體，於原版元本不肖。莫友芝《宋元旧本书经眼录》即言「嘉庆间鄱阳仿刻，亦称善本，而未能毕似也。」黃永年《古籍版本學》以為此乃清中期流行之仿宋刻書風。<br>每冊首葉有「陳寅愙藏書」篆字朱文印，乃陳寅恪舊藏。陈寅恪(1890—1969)，字鹤寿，江西修水人，史學家。曾任清華大學、燕京大學、西南聯合大學、中山大學等校教授，中央研究院院士、社會科學院學部委員。著有《隋唐制度淵源略論稿》《唐代政治史述論稿》《元白詩箋證稿》《寒柳堂集》《金明館叢稿初編》《金明館叢稿二編》《柳如是別傳》等。考[西泠拍賣2009年春拍](https://pmgs.kongfz.com/item_pic_1215992/)有此印，乃方去疾1960年所治。方去疾(1922—2001)，初名方文俊，後改名方㾀，字去疾，號之木、木齋，別署四角亭長，浙江溫州人，篆刻家，曾任中國書協副主席，西泠印社副社長。《近代江西藏書三十家·陳寅恪藏書記》云：「陳氏鈐印頗隨意，多用楷書『陳寅恪印』。後方去疾為治一篆文藏書印，然不常用。後流入市場。」蓋即此也。<br>余家積貧，少好讀書，苦無善本。荊西僻縣，文風不暢，雖有書坊，僅售時文、話本。自負笈京師，流連於太學藏室、廠甸書肆，略有庋藏。雖顛沛流離，每到一地，先訪舊書。又輔以網購，藏書漸多。所得多通行本，可諷誦而已，非居奇炫博者也。此書雖非善本，然通人舊藏，補全不易。可弁吾藏矣。<br>2023年8月26日得九函陳寅恪舊藏本于江蘇嘉興樨香書屋/孔網述古齋。白紙本一函得之于孔網書香山莊。<!--58000+14000=72000-->

- **資治通鑑注二百九十四卷坿釋文辨誤十二卷**<br>宋司馬光撰，元胡三省音注。民國六年(1917)商務印書館涵芬樓鉛字排印。六十冊全。<br>此書為通鑑最早之鉛字排印本，以胡刻本為底本重排校定。開本19.9×13.0cm，機宣紙六十冊全。半葉板框高15.3cm，寬11.3cm。半葉十一行，行二十七字，注小字雙行同。白口單魚尾。版心上題「資治通鑑」，中部寫卷數及朝代名、王名，下部寫葉數及「商務印書館藏版」。書根印冊數、「資治通鑑」、卷數、朝代名。題記大字「資治通鑑注二百九十四卷」、小字「附釋文辨誤十二卷」。牌記「丁巳仲夏涵芬樓印」。卷首載治平四年宋神宗御製序，次載元王磐《新刊資治通鑑序》，次胡三省《新註資治通鑑序》。此書第一冊封面有日人題字「中野先生三贈」，每冊卷末鈐一小字「趙」印。首冊十二葉有前人朱墨圈點。其餘未觸若新，整體品好。<br>2018年10月日購于日本東京東城書店。<!--116000円-->

- **司馬光資治通鑑手書殘稿一卷**<br>宋司馬光撰。2016年文物出版社據國家圖書館藏手稿本影印。<br>《四庫提要》敘《通鑑》成書之要云：「司馬光通鑑，世稱絕作，不知其先為長編，後為考異。高似孫《緯略》載其《與宋敏求書》，稱『到洛八年，始了晉、宋、齊、梁、陳、隋六代』。唐文字尤多依年月編次為草卷，以四丈為一卷，計不減六七百卷。又稱光作《通鑑》，一事用三四出處纂成，用雜史諸書凡二百二十二家。李燾《巽巖集》，亦稱『張新甫見洛陽有《資治通鑑》草稿盈兩屋』。」其草稿今存一卷，藏于國家圖書館。其例每段僅寫數字，後以「云云」括之。蓋待以長編補入也。<br>余所藏即2016年文物出版社據手稿影印本。卷軸裝一卷，以香樟木箱盛之。<br>2022年10月14日購於孔網。<!--640-->

- **資治通鑑外紀十卷附目錄五卷**<br>宋劉恕編。民國商務印書館四部叢刊影印本。一函五冊全。<br>劉恕(1032—1078)，字道原，先世京兆萬年人。祖受為臨川令，葬於高安，因家焉。皇祐元年(1049)進士。初授鉅鹿主簿，尋遷知和州、翁源二縣。會司馬光受詔修《資治通鑒》，奏以恕同司編纂，轉著作郎。熙寧四年(1071)以忤王安石乞終養，改秘書丞，仍令就家續成前書，遂終於家。此書乃其臨沒所成。<br>晁公武《讀書志》僅著錄《外紀》十卷，曰：「司馬光作《通鑒》，託始於周威烈王命韓趙魏為諸侯，下訖五代。恕嘗語光：『曷不起上古或堯、舜？』光答以事包《春秋》，不可。又以《經》不可續，不敢始於獲麟。恕意謂闕漏，因撰此書。起三皇、五帝，止周共和，載其世次而已。起共和庚申(前841)，至威烈王二十二年丁丑(前424)，四百三十八年為一編，號曰《外紀》，猶《國語》稱《春秋外傳》也。」陳振孫《解題》著錄《外紀》十卷、《目錄》三卷，曰：「秘書丞高安劉恕道原撰。司馬公修歷代君臣事迹，辟恕為屬。嘗謂《史記》不及庖犧、神農，今歷代書不及威烈之前，欲為《前紀》，而本朝為《後紀》，將俟書成請於公。會道原病廢，絕意《後紀》，乃改《前紀》為《外紀》云。《通鑒》書成，恕已亡，范淳父奏恕於此書用力最多，援黃鑒、梅堯臣例官其子，且以書賜其家。道原父渙凝之，家廬山。歐陽公所為賦《廬山高》也。」《四庫提要》云：「蓋修《資治通鑒》時，恕欲與司馬光採宋一祖四宗實錄國史為《後紀》，而摭周威烈王以前事跡為《前紀》。會遭憂遘疾，右肢痺廢，知遠方不可得國書，《後紀》必不能就。乃口授其子義仲，以成此書，改名曰《外紀》。凡《包羲以來紀》一卷，《夏紀》《商紀》共一卷，《周紀》八卷，又《目錄》五卷。年經事緯，上列朔閏天象，下列《外紀》之卷數，悉與司馬光《通鑒目錄》例相同。<br>四部叢刊底本為明刊本。究系何本。待考。合《外紀》為一函，六冊全。<br>2013年12月購于日本京都紫陽書店。<!--18000円-->

- **資治通鑒考異三十卷**<br>宋司馬光撰。民國商務印書館四部叢刊影印本。一函六冊全。<br>《四庫提要》云：「此書於元豐七年隨《通鑒》同奏上。高似孫《緯略》載：『光編集《通鑒》，有一事用三四出處纂成者。』《文獻通考》載：『司馬康所述有司馬彪、荀悅、袁宏、崔鴻、蕭方等，李延壽及《太清記》《唐歷》之類。』洪邁《容齋隨筆》所摘，有《河洛記》《魏鄭公諫錄》《李司空論事》《張中丞傳》《涼公平蔡錄》《鄴侯家傳》《兩朝獻替記》《後史補金鑾密記》《彭門紀亂》《平剡錄》《廣陵妖亂志》之類。不過偶舉其數端，不止是也。其間傳聞異詞，稗官既喜造虛言，正史亦不皆實錄，光既擇可信者從之，複參考同異，別為此書，辨証謬誤，以祛將來之惑。昔陳壽作《三國志》，裴松之注之，詳引諸書錯互之文，折衷以歸一是。其例最善，而修史之家，未有自撰一書，明所以去取之故者，有之，實自光始。」此書本與《通鑒》別行。至胡三省作音注，始散入原文之下，然亦頗有漏略。<br>四部叢刊底本為宋刊本。究系何本，未見著錄。待考。合《外紀》為一函，六冊全。<br>2013年12月購于日本京都紫陽書店。<!--18000円-->

- **續資治通鑒二百二十卷**<br>清畢沅撰。嘉慶六年(1801)嘉興馮氏補刊同治八年(1869)江蘇書局遞修本。六函六十冊全。<br>畢沅(1730—1797)字湘蘅，一字秋帆，小字潮生，號靈岩山人，安徽休寧人，生於江蘇鎮洋。乾隆二十五年(1760)狀元及第，授翰林院修撰。官至湖廣總督。卒贈太子太保。編有《關中勝跡圖志》《關中金石記》，著有《傳經表》《說文解字舊音》《音同義異辨》《續資治通鑑》《靈岩山人詩集》等。<br>以通鑒體續溫公書者，代不乏人。攷之四庫所收，即有宋李燾、李心傳、陳均、劉時舉、金履祥、元陳桱、明張自勳、王禕、胡粹中、徐乾學諸家。徐乾學與萬斯同、閻若璩、胡渭等人排比正史、參考諸書，作《資治通鑒後編》。《總目提要》謂其「裒輯審勘，用力頗深。故訂誤補遺，時有前人所未及。……年經月緯，犁然可觀。雖不能遽稱定本，而以視陳、王、薛三書，則過之遠矣。」然徐書出時四庫館未開，不得見《永樂大典》所輯出之李燾《長編》全書及李心傳《繫念要錄》、熊克《中興小紀》等。故畢沅又以徐書為基，兼采《永樂大典》輯本李燾《續資治通鑒長編》、李心傳《建炎以來繫年要錄》等，積二十年而成此書。其敘事詳而不蕪，於遼、金、宋末之事增補甚多。又取《通鑒》之例，自撰《考異》，散見於正文之下。其與《通鑒》不同者，司馬光熔裁眾史之文，畢氏則直錄舊史之文，惟有取捨剪裁，而無所改寫。全書二百二十卷，分《宋紀》百八十二卷、《元紀》三十八卷。又此書實由邵晉涵、章學誠等助成之。梁啟超《學術史》云：「清初徐健庵著《資治通鑑後編》百八十四卷，襄其事者為萬季野、閻百詩、胡東樵等。《四庫》著錄，許其善述。然關於北宋事跡，則李燾《長編》足本之在《永樂大典》者未出；關於南宋事跡，則李心傳《系年要錄》亦未出。元代則文集說部散於《大典》中者，亦多逸而未見。徐著在此種資料貧乏狀態之下，勢難完善，且於遼金事太不厝意，亦與明人等。而宋嘉定後、元至順前，亦太荒略，故全部改作，實為學界極迫切之要求。至乾隆末然後畢秋帆沅《續資治通鑑》二百二十卷出現。此書由秋帆屬幕中僚友編訂，凡閱二十年，最後經邵二雲校訂。章實齋《邵與桐別傳》云：『畢公以二十年功，屬賓客續宋元《通鑑》。大率就徐本損益，無大殊異。……君出緒餘，為之複審，其書即大改觀。……畢公大悅，謂迥出諸家《續鑒》上。』可見書實成於邵手。而章實齋實參與其義例。實齋有代秋帆致錢竹汀論《續鑒》書，見本集。函中指摘陳、王、薛、徐諸家缺失，及本書所據資料所用方法，甚詳核。可見章氏與此書關係極深。其書『宋事據二李(燾、心傳)而推廣之，遼、金二史所載大事無一遺落，又據旁籍以補其逸。元事多引文集，而說部則慎擇其可徵信者。仍用司馬氏例，折衷諸說異同，明其去取之故，以為《考異》。』（章代畢致錢書中語）蓋自此書出而諸家《續鑒》可廢矣。」王樹民《史部要籍解題》云：「《續資治通鑒》的主要成就，在其善於總括宋元時期的主要史實，以編年形式為有條理的敘述。除一般舊史書所共有的立場問題外，所用史料都有所本。更作《考異》以辨明原委，故此書可供初學者熟悉基本史實，也有利於從事進一步的專題研究。」<br>此書曾經邵晉涵改訂。畢氏生前僅刻成一百三卷。畢氏死後受和珅案牽連被抄家，書稿亦亂。嘉慶六年桐鄉馮集梧得其藁，續刊一百十七卷，遂成完帙。後板歸江蘇書局。同治八年，江蘇書局修補刊行，共補七十四板、修三十板。余所藏即此遞修本也。<br>2025年11月23日得于無錫藝宋拍賣。<!--20000+13.5%=22700-->

#### 紀事本末

- **宋史紀事本末一百卷**<br>明馮琦、陳邦瞻撰。清光緒十四年(1888)廣雅書局刊本。官堆紙本。存卷首至卷六十六共九冊。<br>馮琦(1558—1603)，字用韞，號朐南、琢庵，山東臨朐人，萬曆五年(1577)進士。歷任翰林院編修、禮部右侍郎，官至禮部尚書。卒于官，追贈太子少保，並追封入閣。著有《宗伯集》，詩文承襲建安風骨，政論文章以經世致用著稱。陳邦瞻(1557—1623)，字德遠，號邦左，江西高安人，萬曆二十六年(1598年)進士。歷任南京大理寺評事、兵部右侍郎、總督兩廣軍務兼巡撫廣東、兵部左侍郎兼戶工兩部侍郎等職。卒於任，詔贈兵部尚書。著《宋史紀事本末》《元史紀事本末》。<br>《四庫提要》謂：「初，禮部侍郎臨朐馮琦，欲仿《通鑒紀事本末》例，論次宋事，分類相比，以續袁樞之書，未就而沒。御史南昌劉曰梧得其遺稿，因屬邦瞻增訂成編。大抵本於琦者十之三，出於邦瞻者十之七。自太祖代周，迄文、謝之死，凡分一百九目。於一代興廢治亂之跡，梗概略具。袁樞義例，最為賅博，其鎔鑄貫串，亦極精密。邦瞻能墨守不變，故銓敘頗有條理。」<br>此書有明萬曆刻本、張溥評註本、江西書局本。光緒十四年，廣雅書局重刊張溥本。余所藏即此本也。惜不全。存卷首至卷六十六共九冊。<br>購書時間失載。

- **明史紀事本末八十卷**<br>清谷應泰撰。清光緒定州王氏謙德堂刻板，河北人民出版社1986年木板刷印。二函二十冊全。<br>谷應泰(1620—1690)，字賡虞，號霖蒼，直隸豐潤人。順治四年(1647)進士，官至浙江提學僉事。此書原題《明紀事本末》《明朝紀事本末》。《四庫全書》改題《明史紀事本末》。《提要》云：「仿袁樞《 通鑒紀事本末》之例，纂次明代典章事跡。凡八十卷，每卷為一目。當應泰成此書時，《明史》尚未刊定，無所折衷。故紀靖難時事，深信《從亡》《致身》諸錄，以惠帝遜國為實；於滇黔游跡，載之極詳。又不知懿安皇后死節，而稱其青衣蒙頭，步入成國公第。俱不免沿野史傳聞之誤。然其排比纂次，詳略得中，首尾秩然。於一代事實，極為淹貫。每篇後各附論斷，皆仿《晉書》之體，以駢偶行文，而遣詞抑揚，隸事親切，尤為曲折詳盡。」<br>此書最早有順治十五年(1658)築益堂本，九行、行二十一字。翻刻者眾。後收入四庫全書。近代通行本有同治十三年(1874)江西書局刊本、光緒十三年(1887)廣雅書局刊本、光緒二十四年(1898)思賢書局刊本等，皆十行、行二十字。後又收入王氏謙德堂畿輔叢書。印數不多。書板後歸定州市博物館保存。河北人民出版社1986年用其原版刷印。余所藏即此書也。開本25.6×15.9cm，半葉板框高17.4cm，寬12.8cm，半葉十行，行二十二字，注小字雙行同。四周單邊，黑口，無魚尾。版心中部刻「明史紀事本末」及卷次，下部刻葉次。書前失載谷應泰及傅以漸序。卷首題名曰「明史紀事本末卷一」，下方「畿輔叢書」，次行下方「豐潤谷應泰編」。藍紙封面，電腦字籤條。竹紙二函二十冊全。唯其分冊不依篇卷，隨心所欲，略無章法。卷十四弟三十一葉至卷二十四弟一葉、卷二十八至卷三十一書板原闕，複印補之。<br>2012年5月購于中國書店琉璃廠古籍書店。<!--1600-->

#### 雜史

- **元朝秘史注十五卷**<br>佚名撰。清李文田注。光緒二十二年(1893)通隱堂刊板。80年代中國書店木板刷印。官堆紙一函四冊全。<br>李文田(1834—1895)，字畲光、仲約，號芍農、若農，廣東順德人。咸豐九年(1859)一甲三名進士，授編修。入直南書房，充日講起居注官。同治九年(1870)，督江西學政。累遷侍讀學士、禮部侍郎，充經筵講官，領閣事。主講廣州鳳山、應元書院，在廣州築泰華樓，藏書甚富。著有《元秘史注》《元史地名考》《西遊錄注》《塞北路程考》《和林金石錄》《雙溪醉隱集箋》等。<br>《元朝秘史》四庫全書未著錄，然于《蒙古源流》提要云：「書中所紀乃額納特珂克土伯特蒙古汗傳世次序，及供養諸大喇嘛闡揚佛教之事。而其國中興衰治亂之跡，亦多案年臚載。首尾賅備，頗與永樂大典所載《元朝秘史》體例相近。」後錢大昕從永樂大典中鈔出此書，付梓刊行。阮元《四庫未刊書提要》云：「元秘史十五卷，不著撰人名氏。其紀年以鼠兒兔兒羊兒等，不以干支。蓋即國人所錄。明黃虞稷千頃堂書目著錄十二卷。明文淵閣書目宇字號云：『元秘史一部，五冊。又一部，同。』又云：『秘史續稿一部，一冊。又一部，同。』並闕佚之本。此依舊鈔影寫，國語旁譯，記元太祖太宗兩朝事迹最為詳備。案明初宋濂等脩撰元史，急於蕆事，載籍雖存，無暇稽求。如是編所載元初世系，孛端叉兒之前尚有一十一世。《太祖本紀》述其先世僅從孛端叉兒始。諸如此類，並足補正正史之紕漏。雖詞語鄙俚，未經脩飾，然有資考證，亦讀史者所不廢也。」此書另有十二卷本系統，最早由葉德輝觀古堂刊行，乃據文廷式鈔本影刊。又有顧廣圻抄本，收於《四部叢刊三編》。此二本皆不書撰人名氏。十二卷本題名下有雙行小字曰「忙豁侖紐察/脫察安」。顧廣圻跋云「必是撰人名氏」。李文田因之，且釋「忙豁侖」為「蒙古氏」，「紐察」、「脫察安」為二人名氏。實則此蒙古語書名也。忙豁侖者，蒙古也。紐察者，秘也。脫察安即《元史》所謂「脫卜赤顏」，史也。書名已譯為《元朝秘史》，大題在上，故無注也。十二卷本體例，以漢字寫蒙古語，旁以白話釋之。如首句「成吉思合罕訥忽札兀兒」，旁小字注「成吉思」曰「人名」，注「合罕訥」曰「皇帝的」，注「忽札兀兒」曰「根源」。段後又有小字潤色總譯。此句作「當初元朝人的祖」。十五卷本則僅有漢文總譯，無蒙文。<br>姚從吾曰：「李氏此書繁稱博引，最稱詳富。除上述叢刻本外，有上海文瑞樓石印本（即《藩屬輿地叢書》本）等。此注本最通行。但可惜原文不是漢譯蒙音全璧，而只是十二卷蒙文本的總譯，刪略頗多、出入甚大。因此，李氏對原書認識不清，儼如瞎子摸象，且摸且猜，多與事實真相不符。就現時研究的水準說，實有從新譯註的必要。」<br>半葉十行，行二十一字，注小字雙行同。左右雙邊，白口，單魚尾。版心上部刻「元朝秘史」。中部刻卷次，下刻葉次。下部刻「漸西村舍」。卷首載《蒙古源流》提要、本書《續提要》、顧廣圻跋。灰黃紙封面，啟功書籤。官堆紙一函四冊全。<br>2019年3月〇日購于日本東京東城書店。<!--34000円-->

#### 詔令奏議

- **蘭臺奏疏一卷**<br>明馬從聘撰。光緒十三年(1887)定州王氏刻板。1985年河北人民出版社木板刷印。一冊全。<br>馬從聘(—1638)，字起莘，直隸靈壽（今河北靈壽縣）人，明萬曆十七年(1589)進士。歷任青州推官、御史、兩淮鹽政官、延綏巡撫等。後辭官歸鄉。崇禎十一年，清軍攻破靈壽，率三子及族人守城抗敵，城陷被俘，拒降遇害。追贈兵部尚書，諡介敏。<br>《四庫提要》云：「是集中為從聘自編，凡二十六疏。前有《自序》，稱萬歷戊戌(1598)題於兩淮公署。蓋其為江西道御史出理鹽課時所刊也。」<br>光緒年間，王灝輯《畿輔叢書》刊刻此書。書板現存定州市博物館。80年代河北人民出版社木板刷印。余所藏即此本也。半葉十行，行二十二字。四周單邊，細黑口，無魚尾。版心中部刻「蘭臺奏疏」及卷次，下刻葉次。題名葉右上真書中字「光緒五年開雕」，中隸書大字「畿輔叢書」，左下真書中字「謙德堂藏板」。背面右側真書中字「舊刻本」，中真書大字「蘭臺奏疏」，左下真書小字「行唐李鶴鳴校」。竹紙一冊全。<br>2017年5月18日購于中國書店中關村店。<!--150-->

#### 傳記

- **世本二卷附考證一卷**<br>漢宋衷注，清雷學淇輯。光緒十三年(1887)定州王氏刊板。1985年河北人民出版社木板刷印。一冊全。<br>宋衷，一作宋忠，字仲子。東漢南陽章陵人。仕劉表，為荊州五業從事，後入魏。著《周易注》九卷。雷學淇，清順天通州人，字瞻叔。嘉慶十九年(1814)進士，任山西和順縣知縣，改貴州永從縣知縣。勤學好問，每得一解，必求貫通，務於諸經無所牴牾。著有《考訂竹書紀年》《竹書紀年義證》《古今天象考》《夏小正經傳考》《夏小正本義》《亦囂囂齋經義考》及文集等。<br>《漢書·藝文志》著錄《世本》十五篇。王應麟曰：「周官：『瞽矇世奠繫。』注謂：『世之而定其繋，謂書於《世本》也。國語曰：『教之世，以怵懼其動。』小史定繫世、辨昭穆。注謂：『《帝繋》，《世本》之屬。天子曰《帝繋》，諸侯曰《世本》。』司馬遷傳贊：『《世本》錄黃帝以來至春秋時帝王、公、侯、卿大夫祖世所出。』司馬遷采《世本》。劉向曰：『《世本》，古史官明於古事者所記。録黃帝以來帝、王、諸侯、及卿大夫系、謚、名、號，凡十五篇。』《隋志》：『《世本王侯大夫譜》二卷。又《世本》二卷，劉向撰。又四卷，宋衷撰』。又云：『漢初得《世本》，叙黄帝以來祖世所出。』《春秋正義》云：『今之《世本》與司馬遷言不同。世本多誤，不足依憑。』顔之推曰：『《世本》，左丘明所書。』此說出皇甫謐《帝王世紀》，而有燕王喜、漢高祖，非本文也。項氏曰：『古者立氏，必告于太史氏。春秋之末，知果別族於太史，為輔氏。後世史職既廢，宗法又亡。』鄭氏曰：『三代之前，姓氏分而為二。男子稱氏，婦人稱姓。三代之後，姓氏合而為一。」《崇文總目》已不載，蓋已散佚。歷代輯本有王謨、孫馮翼、王梓材、陳其榮、秦嘉謨、張澍、雷學淇、茆泮林等八種。雷學淇考諸經史，采摭群書，輯為二卷。又作考證一卷。引據精詳，考訂縝密。光緒十三年(1887)，定州王氏將其收入《畿輔叢書》，刊刻印行。書板後保存於定州市博物館。1985年河北人民出版社用原板木板刷印。余所藏即此本也。半葉十行，行二十二字，注小字雙行同。四周單邊。小黑口無魚尾。版心刻「世本上」或「下」，下刻葉次。無書名、牌記葉。卷下第十三葉、第二十四葉原板闕，複印補全。<br>2017年5月18日購于中國書店中關村店。<!--120-->

- **大唐大慈恩寺三藏法師傳**<br>唐辯機撰。金陵刻經處木板刷印。<br>辨機。

- **元朝名臣事略十五卷**<br>元蘇天爵撰。中華書局1962年影印本。全三冊。<br>蘇天爵(1294—1352)，字伯修，號滋溪先生，真定(今河北省正定縣)人，文學家、史學家、理學家。師從安熙、吳澄、虞集、齊履謙。由國子學生試第一，釋褐授從仕郎、大都路薊州判官、終浙江行省參知政事。官至大都路薊州判官。紅巾起，總兵於饒、信，卒於軍。著有《元文類》《松廳章疏》《治世龜鑒》《春風亭筆記》等。<br>《提要》謂：「此書記元代名臣事實，始木華黎，終劉因，凡四十七人。大抵據諸家文集所載墓碑、墓志、行狀、家傳為多。其雜書可徵信者，亦採掇焉。一一注其所出，以示有徵。蓋仿朱子《名臣言行錄》例，而始末較詳。又兼仿杜大珪《名臣碑傳琬琰集》例，但有所棄取，不盡錄全篇耳。後蘇霖作《有官龜鑒》，於當代事跡皆採是書。《元史》列傳亦皆與是書相出入，足知其不失為信史矣。」<br>此書武英殿聚珍本錯譌甚多，不可據信。脫文至於千字，漏鈔八葉。又改譯蒙文，佶屈聱牙。畿輔叢書據以重刊，譌脫依舊。中華書局據元統乙亥(1335)余氏勤有堂刊本影印，得存此書原貌。<br>2019年6月28日網購于日本大阪天牛書店。<!--10000円-->

- **清朝漢學師承記宋學淵源記**<br>清江藩撰。<br>江藩(1761—1830)字子屏，號鄭堂，晚號節甫，甘泉(今江蘇揚州)人。監生。受業於余蕭客、江聲，師承惠棟。曾任麗正書院山長、《廣東通志》纂修官。治經學、目錄學。

- **李秀成親供手跡一卷**<br>太平天囯李秀成撰，清曾國藩評點。1962年世界書局影印原寫本。一冊全。<br>李秀成(1823—1864)，初名以文、壽成，廣西梧州人。太平天囯忠王。清道光二十九年(1849年)加入拜上帝會。太平天囯元年(1851)年參加太平軍，轉戰至天京，歷任右四軍帥、後殿右二十指揮、二十二檢點等職。天京事變後，晉升為地官正丞相、合天侯。翼王石達開出走後，封副掌率、合天義，與又正掌率陳玉成等同主軍政。天王洪秀全賜名「秀成」。十年(1860)封忠王。十四年(1864)，湘軍攻陷天京，李秀成扶幼天王出逃，不久被俘。在湘軍大營寫下《自述》，後就義。<br>1864年7月天京城破，李秀成突圍被俘。承曾國藩之命寫下供詞。供詞經曾國藩刪改，在安慶刊刻。此即曾刻本。原寫本未上呈清廷，為曾氏後人秘藏，並攜往台灣。1962年曾國藩曾孫曾約農將此影印影印行世。余所藏即此本也。<br>某年月日購于日本京都彚文堂書莊。<!--3000円-->

#### 載記

- **華陽國志十二卷**<br>晉常璩撰。民國商務印書館涵芬樓四部叢刊影印本。三冊全。<br>常璩字道將，江原人。李𫝑時官至散騎常侍。《簡明目錄》稱其書「述巴蜀之事，始於開闢，終于永和三年。文詞典雅，具有史裁。」<br>《四庫提要》曰：「宋元豐中，吕大防嘗刻於成都，大防自為之序。又有嘉泰甲子李塈序，稱吕刻刓缺，觀者莫曉，所謂：『嘗博訪善本以證其誤，而莫之或得。因摭《兩漢史》、陳壽《蜀書》《益部耆舊傳》，互相叅訂，以决所疑。凡一事而前後失序、本末舛迕者，則考正之；一意而詞旨重複、句讀錯襍者，則刊而去之。』又第九卷末有塈附記，稱『李勢志傳寫脫漏』，續成以補其闕。則是書又於殘闕之餘，李塈為之補綴竄易，非盡璩之舊矣。刻本世亦不傳，今所傳者惟影寫本。又有何鏜《漢魏叢書》、吳管《古今𨓜史》及明何宇度所刊三本。」所謂影寫本者即此書之底本也，為烏程劉氏嘉業堂藏明錢叔寶鈔本。<br>購書時間待考。<!--8000円-->

#### 方志

- **敬鄉筆述八卷**<br>清徐士鑾撰。民國二十一年津門徐氏濠園刊板。198〇年中國書店木板刷印。一夾板四冊全。<br>徐士鑾(1833—1915)，字苑卿，號沅青，天津人。咸豐八年(1858)舉人，後官至內閣侍讀、記名御史。同治十二年(1873)選授浙江台州知府，旋因病致仕，閒居津門，專心著述。著有《敬鄉筆述》《醫方叢話》《宋艷》《古泉叢考》《蝶坊居詩文鈔》等存世。<br>此書收錄天津鄉賢耆書之佚事遺聞遺詩。一至六卷紀政事、文學、忠義、孝友、貞烈。第七卷為紀略，悉綠有陰天津之掌故與近世名人。《名宦建置紀略》一則後，附紀公舉、善舉、義舉等事。第八卷辨正《續天津縣誌》之闕漏。<br>此書開本20.1×13.3cm，半葉板框高13.3cm，寬10.0cm，半葉九行，行二十一字。四周雙邊，小黑口，單魚尾。版心中部刻「敬鄉筆述」及卷次，下部刻葉次。題名隸書大字「敬鄉筆述」。牌記框內篆書中字「共和廿有壹年/歲次壬申津門/徐氏濠園雕版」。卷首有木刻小像一副，題為「徐沅青先生遺像」。書末有中國書店牌記，貼一價籤「185元」。<br>2025年11月10日得于孔網拍賣。<!--480-->

#### 地理

- **水經注疏四十卷附殘稿一卷**<br>後魏酈道元注，清楊守敬疏，熊會貞參訂。1957年科學出版社影印手稿本。三函二十一冊全。<br>《水經》作者，舊題桑欽。四庫館臣以為當為三國時人。酈道元字善長，範陽人。官至御史中尉，事跡具《魏書酷吏傳》。《提要》所收版本廼自《永樂大典》中輯出，云：「是書自明以來，絕無善本。惟朱謀㙔所校盛行於世，而舛謬亦複相仍。今以《永樂大典》所引，各案水名，逐條參校。非惟字句之訛，層出疊見；其中脫簡錯簡，有自數十字至四百餘字者。其道元自序一篇，諸本皆佚，亦惟《永樂大典》僅存。蓋當時所據，猶屬宋槧善本也。謹排比原文，與近代本鉤稽校勘，凡補其闕漏者二千一百二十八字，刪其妄增者一千四百四十八字，正其臆改者三千七百一十五字。神明煥然，頓還舊觀，三四百年之疑寶，一旦曠若發蒙。」「至於經文、注語，諸本率多混淆。今考驗舊文，得其端緒。凡水道所經之地，經則云過，注則云逕。經則統舉都會，注則兼及繁碎地名。凡一水之名，經則首句標明，後不重舉；注則文多旁涉，必重舉其名以更端。凡書內郡縣，經則但舉當時之名，注則兼考故城之跡。皆尋其義例，一一厘定，各以案語附於下方。至塞外群流，江南諸派，道元足跡皆所未經。故於灤河之正源，三藏水之次序，白檀要陽之建置，俱不免附會乖錯。甚至以浙江妄合姚江，尤為傳聞失實。自我皇上命使履視，盡得其脈絡曲折之詳。禦制《熱河考》《灤源考証》諸篇，為之抉摘舛謬，條分縷擘，足永訂千秋耳食沿訛。謹錄弁簡，永昭定論。」<br>歷來疏釋《水經注》者眾。如清沈炳巽撰《水經注集釋訂訛》、趙一清《水經注釋》《刊誤》等。其中集大成者廼楊守敬、熊會貞之《水經注疏》。

- **大唐西域記十二卷**<br>唐玄奘譯，辯機撰。1952年金陵刻經處刻板2020年重印本。白紙本。四冊全。<br>《郡齋讀書志》著錄為「西域志」，云：「唐僧玄奘撰。玄奘西遊天竺求佛書，既歸，記其所曆諸國風俗。其序云：『自黑嶺以西皆土著，尚東，左衽，務田畜，重財賄，嫁娶無禮，獨天竺則異，別記於後云。』」此序今本失之。四庫館臣頗輕此書，謂：「所述多佛典因果之事，而舉其地以實之。晁公武《讀書志》稱『玄奘至天竺求佛書，因記其所歷諸國，凡風俗之宜，衣服之制，幅員之廣隘，物產之豐嗇，悉舉其梗概。』（石案此處引晁志與今本不合。）蓋未詳檢是書，特姑據名為說也。我皇上開闢天西，咸歸版籍。《欽定西域圖志》，徵實傳信，凡前代傳聞之說，一一厘正。此書侈陳靈異，尤不足稽。然山川道里，亦有互相証明者。姑錄存之，備參考焉。」石按釋子著書祖述佛典，猶如儒臣作文稱頌皇帝，其勢不得不爾。至於清高宗所開西域新疆者，不過至蔥嶺諸回部，尚不得及赭時(今之塔什幹Tashkent)、颯秣建(今之撒馬爾罕Sumarkand)。其後十二卷書，記中亞至南亞事，皆清人未履。蓋唐基宇廣大，氣象雄渾，自五烽以西，颯秣建、睹貨羅、健馱羅、至五印度統謂之西域。此斷非清臣所能想見也。未詳檢其書，乃以為清《西域圖志》可厘正《大唐西域記》，不乃妄乎！<br>本書收入多種大藏經。例如崇寧藏、趙城金藏、高麗藏、大正藏等。其中保存最好者為新高麗藏。中華書局整理本即以此為底本。常州天寧寺有宣統元年(1909)刊本。底本待考。後版歸金陵刻經處。1952年金陵刻經處據此重刊，後又屢次重印。余藏此書即2020年重印本。開本26.6×16.6cm，半葉板框高17.1cm，寬12.8cm，半葉十行，行二十字。左右雙邊，細黑口，無魚尾。版心中部刻「西域記」及卷數，下部刻卷內葉數。末卷末葉題曰「大唐西域記十二卷中國佛教學會撥款刻板流通/公元一九五七年九月金陵刻經處識」。書後有牌記印「金陵刻經處」「公元二〇二〇年印」及地址、電話、郵政編碼。乃用1957年書版新刷也。藍布封面，綾布包角。一函四冊全。<br>2025年5月22日購于南京金陵刻經處法物流通處。<!--576-->

- **輿地廣記三十八卷附校勘札記一卷**<br>宋歐陽忞撰。清光緒六年(1880)金陵書局重刊士禮居叢書本。四冊全。胡玉縉舊藏。<br>《提要》云：「其書前四卷，先敘歷代疆域，提其綱要。五卷以後，乃列宋郡縣名，體例特為清析。其前代州邑宋不能有，如燕云十六州之類者，亦附各道之末，名之曰化外州，亦足資考証。雖其時土宇狹隘，不足括輿地之全，而端委詳明，較易尋覽，亦輿記中之佳本也。」<br>陳振孫《書錄解題》云「忞為文忠（歐陽修）族孫，行名皆連『心』字。」《提要》疑之曰：「然修廬陵人。而此本有忞自序，乃自稱廣陵。豈廣廬字形相近，傳寫致訛歟？」然觀此本忞序，正曰廬陵。蓋館臣所見俗本之舛誤也。黃丕烈序言胡克家治吳時借黃氏士禮居所藏南宋尤袤刊本《文選》影鈔以翻雕行世，酬之百金。黃藉此以影刻家藏宋刻輿地廣記。嘉慶壬申(1812)刻成，牌記作篆字「歐陽忞輿地廣記」、楷字「曝書亭藏宋刻初本吳門士礼居重雕」。因曾為朱彝尊舊藏，故云。首二卷闕，以宋淳熙重修本之鈔本補。此版歷太平天囯兵燹燬失，傳世不廣。光緒六年金陵書局乃重刻之。行款一依原書，然字改作局本通行之方體耳。余所藏即為此本。<br>此書開本26.5×15.8cm，無函套，竹紙本四冊全，厚5.0cm。半葉板框高18.4cm，寬12.2cm。半葉十三行，行二十四字，注雙行小字同，四周單邊，白口單魚尾，書口題「地」、卷數、卷名，版心下方刻有葉數。字大墨濃，筆劃爽利，極初印，無圈點污痕。<br>每卷首行鈐篆字朱文印「元和胡氏玉縉所藏」，乃胡玉縉舊藏。胡玉縉(1859—1940)，字綏之，江蘇元和（今蘇州）人，學者，藏書家。光緒十八年舉人，廿九年入張之洞幕，次年東渡日本考察法政。歷任學部主事、員外郎、禮學館纂修、京師大學堂講習。鼎革後任北京大學、北京高等師范學校教授。1936年，胡氏鑒於時局變化，離京返吳，閉門著述。歿後藏書散出，遺稿經其弟子王欣夫整理後有《四庫全書總目提要補正》《四庫未收書提要補正》《續編》《補編》《甲辰東遊日記》《說文舊音補注》《許廎學林》《許廎經籍題跋》等。然其避日寇而返鄉，何以藏書八十年後又見於日本？殊不可解。胡氏民元通儒，為四庫絕學，然戰亂連年，國勢衰頹，其藏書星散流離，遺稿僅刊其要者，不亦悲夫。<br>2022年12月17日購于日本東京山本書店。<!--80000円-->

- **寰宇訪碑錄十二卷附刊謬一卷**<br>清孫星衍、邢澍撰，羅振鈺刊謬。光緒十七年(1891)朱氏槐廬家塾刊本。六冊全。<br>孫星衍有《尚書今古文註疏》，已著錄。邢澍(1759—1823)，字雨民，又字自軒，號佺山，甘肅階州(今武都)人。乾隆五十五年(1790)進士。歷任浙江永康、長興知縣，江西饒州、南安知府。擅金石、天文、輿地之學。羅振玉(1866—1940)，又名寶鈺、振鈺，字式如、叔蕴、叔言，号雪堂，晚號貞松老人、松翁。浙江上虞人。近代金石學家、考古學家。<br>據孫星衍自序，言此書肇始于邵晉涵之藁本，廿年間宦游四方，多經目驗，又采同好所郵拓本，經邢澍補充完善，方成此書。全書收周秦至元代碑刻、磚石、瓦當等八千餘種，以時代為次。每碑必錄其書體、年月、現藏地。書後有光緒十二年(1886)羅振玉刊謬一卷，條陳其失三百餘處。<br>此書最初於嘉慶七年(1802)由孫氏家塾刊刻，即所謂平津館叢書本。後世多有翻刻。余所藏為光緒十年(1884)朱記榮槐廬翻刻本。開本23.8×15.4cm，半葉板框高16.9cm，寬11.3cm。第五冊為配本，開本24.8×15.5cm，餘同。半葉十一行，行二十字，注小字雙行同，左右雙邊，白口單魚尾。版心中鐫「訪碑」及卷次，下鐫葉數。題名隸書大字「寰寓/訪碑/錄」，楷書小字「嘉慶壬戌雕」，牌記右側楷書「丙集」，中部框內行書小字「光緒乙酉夏白堤八字/橋朱氏槐廬家塾珎藏」。卷尾末行刻「光緒歲在閼逢涒灘國子監肄業生吳縣朱記榮校刊」並刻篆書方印「吳縣朱氏珍藏」及「校勘之印」。刊謬一卷書口下方刻「平津館補刊/朱氏行素堂」。卷末刻光緒辛卯(1891)朱記榮跋。<br>前四冊封面有一方形7×5mm篆字小印「叔玉」，乃戚叔玉舊藏。戚叔玉(1912～1992)，名鶴九，以字行，山東威海人。畢業於北京國民大學文學系，獲文學學士學位。師從金城、丁佛言學書畫、治印。曾為上海市政協委員、上海市文史研究館館員、西泠印社社員。<br>2025年6月4日得于孔網拍賣。<!--3100-->

#### 政書

- **建炎以來朝野雜記四十卷**<br>宋李心傳撰。1914年吳興張鈞衡刊板，1993年文物出版社木板刷印。一函十冊全。<br>李心傳字微之，井研人，官至禮部侍郎，事跡具《宋史·儒林傳》。<br>陳振孫《解題》云：「上自帝系、帝德、朝政、國典，下及見聞瑣碎，皆錄之。蓋南渡以後野史之最詳者。」《四庫提要》云：「心傳長於史學，凡朝章國典，多所諳悉。是書取南渡以後事跡，分門編類。甲集二十卷，分《上德》《郊廟》《典禮》《制作》《朝事》《時事》《故事》《雜事》《官制》《取士》《財賦》《兵馬》《邊防》十三門。乙集二十卷，少《郊廟》一門，而末卷別出《邊事》，亦十三門。每門各分子目。雖以《雜記》為名，其體例實同《會要》。蓋與《 建炎以來繫年要錄》互相經緯者也。甲集成於嘉泰二年，乙集成於嘉定九年。書前各自有序。」又云：「於高、孝、光、寧四朝禮樂刑政之大，以及職官科舉、兵農食貨，無不該具。首尾完贍，多有馬端臨《 文獻通考》、章俊卿《山堂考索》及《宋史》諸志所未載。故《通考》稱為『南渡以來野史之最詳者』。（石按此廼陳振孫語。）王士禎《居易錄》亦稱其『大綱細目，粲然悉備，為史家之巨擘，言宋事者當必於是有徵焉』。」<br>宋成都辛氏刊本為最早，冠以國史本傳，至開四庫館時僅存鈔本。《四庫全書》即據以抄錄，然甲集卷一竄入南宋葉紹翁《四朝聞見錄》。《武英殿聚珍版書》本據另一舊寫本排印，後來諸本如清光緒二十年(1894)福建增刻本、光緒二十五年(1899)廣雅書局本、1914年吳興張鈞衡刻《適園叢書》本、商務印書館《叢書集成》《國學基本叢書》本等，皆從此出，並以他本做校補。其中《適園叢書》本經張鈞衡用吳任臣藏明鈔本校改，又輯聚珍本脫文五段附後，最為完備精當。此書板現藏於浙江圖書館。1993年文物出版社用《適園叢書》原板木板刷印。定價130圓。<br>2019年6月29日網購于日本大阪天牛書店。<!--50000円-->

#### 目錄

- **漢藝文志考證十卷**<br>宋王應麟撰。浙江書局刊《玉海》零種。二冊全。<br>王應麟有《小學紺珠》，已著錄。《漢書藝文志》本於劉歆《七略》，本自有注，顏師古復集諸家之注。然皆簡略。《提要》曰：「應麟始捃摭舊文，各為補注。不載《漢志》全文，惟以有所辨論者摘錄為綱，略如《經典釋文》之例。其傳記有此書名而《漢志》不載者，亦以類附入。《易類》增《連山》《歸藏》《子夏易傳》。《詩類》增《元王詩》。《禮類》增《大戴禮》《小戴禮》《王制》《漢儀》。《樂類》增《樂記》《樂元語》。《春秋類》增《冥氏春秋》。《道家》增《老子指歸》《素王妙論》。《法家》增《漢律》《漢令》。《縱橫家》增《鬼谷子》。《天文》增《夏氏日月傳》《甘氏歲星經》《石氏星經》《巫咸五星占》《周髀星傳》。《歷譜》增《九章算術》《五紀論》。《五行》增《翼氏風角》。《經方》增《本草》。凡二十六部。各疏其所注于下，而以不著錄字別之。其間如《子夏易傳》《鬼谷子》皆依托顯然，而一概泛載，不能割愛。又庾信《哀江南賦》稱，栩陽亭有離別之賦，實由誤記《藝文志》，與所用『桂華馮馮』誤讀《郊祀志》者相等。應麟乃因而附會，以栩陽為漢代亭名，亦未免間失之嗜奇。然論其該洽，究非他家之所及也。」余嘉錫指出館臣漏記「兵技巧」之《黃石公記》一種。共補二十七種。<br>王應麟此書，引前人及宋人說甚夥。王鳴盛《十七史商榷》曰：「所采掇亦甚博雅。但此志以經為要，考得漢人傳經原流，說經家法明析，且分別其是非美惡，俾後學識取途徑，方盡其能事。此則未能也。」因舉其說經之誤若干條，如信朱子說以書序非孔子作、不專尊毛氏而拳拳于齊魯韓三家等。石案：禮堂之說，亦古文家門戶之論，不可全據。疑傳疑經自宋人始，此宋學之妙處，非尋章摘句之清儒可及也。《書序》乃梅賾偽托，閻若璩、孫星衍辯之詳矣，然導之於朱熹、王柏。毛氏精於訓詁名物，說經義則牽合左氏、頗多妄說。非聖人言，何謂「尊之」？禮堂此論，識見不及王應麟遠矣。<br>此書向來附於《玉海》刊行。版本情況見《小學紺珠》條。余所藏為光緒九年浙江書局《玉海》本。開本24.1×15.1cm，半葉板框高18.2cm，寬13.1cm。半葉十行，行二十字，注小字雙行同，左右雙邊，白口單魚尾。版心中鐫「玉海」、「漢藝文志考證」及卷次，下鐫葉數。題名隸書大字「漢藝文志考」。卷首載《四庫全書總目》之提要。<br>2025年8月17日得于孔網拍賣。<!--700+15%=805-->

- **國史經籍志五卷附錄一卷**<br>明焦竑撰。粵雅堂叢書本。白紙本。五冊全。<br>焦竑(1540—1620)，字弱侯，號漪園、澹園，生於江寧，祖籍山東日照。從督學御史耿定向學，復質疑於羅汝芳。萬曆十七年(1589)會試中一甲第一名進士（狀元）。官翰林院修撰，後曾任南京司業。竑博極群書，自經史至稗官、雜說，無不淹貫。善為古文，典正馴雅，卓然名家。著作甚豐，有《澹園集》《焦氏筆乘》《焦氏類林》《國朝獻徵錄》《國史經籍志》《老子翼》《莊子翼》等。又有藏書樓兩樓，五楹俱滿，皆經校讎探討，編為《焦氏藏書目》二卷，惜已佚。<br>《明史》本傳：「萬曆二十二年(1594)，大學士陳于陛建議修國史，欲竑專領其事，竑遜謝，乃先撰《經籍志》，其他率無所撰，館亦竟罷。」《四庫總目》著錄為六卷。《提要》曰：「是書首列制書類，凡御製及中宮著作，記注、時政、敕修諸書皆附焉。餘分經史子集四部，末附糾繆一卷，則駁正諸史《藝文志》及《四庫書目》、《崇文總目》、鄭樵《藝文略》、馬端臨《經籍考》、晁公武《讀書志》諸家分門之誤。蓋萬歷間陳于陛議修國史，引竑專領其事。書未成而罷，僅成此志，故仍以「國史」為名。顧其書叢抄舊目，無所考核。不論存亡，率爾濫載。古來目錄，惟是書最不足憑。世以竑負博物之名，莫之敢詰，往往貽誤後生。其譎詞炫世，又甚於楊慎之《丹鉛錄》矣。」伍崇曜跋云：「蓋歷朝修經籍藝文志大都如是。未可專以詬焦氏一人也。」「錢辛楣一代通儒，撰《元史·藝文志》，亦謂於是書采獲頗多。記於《十駕齋養新錄》者云云。」姚名達《中國目錄學史》曰：「此其精神注重之點惟在分類，故於名數多所忽略耳。在目錄學史中，惟焦竑能繼鄭樵之志，包舉千古，而力不足勝其任，故為《四庫》所譏也。」<br>余藏此書為粵雅堂叢書零種。開本18.4×12.2cm。半葉板框高13.4cm，寬9.9cm。半葉九行，行二十一字。左右雙邊，細黑口，無魚尾。版心中部刻「國史經籍志」及卷數，下部刻卷內葉數及「粵雅堂叢書」。牌記葉刻楷書大字書名「國史經籍志」。書後有道光辛亥(1851)年南海伍崇曜跋。第五卷闕二葉，已經前人抄配。<br>2025年6月4日得于孔網拍賣。<!--1600-->

- **大明釋教匯門標目四卷**<br>明寂曉撰。民國二十年(1931)天津刻經處刊板，2015年金陵刻經處重印。白紙本。一冊全。<br>《佛光大辭典》曰：「凡四卷。明代寂曉撰。全稱《大明釋教匯門標目》。為《大明釋教匯目義門》一書之總目。《大明釋教匯目義門》又稱《釋教匯目義門》《法藏司南》，為解說大藏經所收經論之解題書，全書共四十一卷，內容雖完備，惜未廣行。今依本書，可窺知其組織大要。該書系依據天台宗五時判教之先後，分為華嚴、阿含、方等、般若、法華、涅槃、陀羅尼、聖賢著述等八部。智旭所撰《閱藏知津》一書即參考《釋教匯目義門》而作。」<br>余藏此書乃金陵刻經處用天津刻經處民國二十年刊版2015年重印本。開本24.9×16.0cm，半葉板框高17.2cm，寬13.0cm，半葉十行，行二十字，注小字雙行同。左右雙邊，細黑口，無魚尾。版心中刻「大明釋教彙門標目」、卷數、分部，下刻葉數。書末題記云此書乃民國二十年(1931)刻於天津刻經處。蓋<br>國朝鼎革後運其書版於金陵。一冊全。<br>2025年5月22日購于南京金陵刻經處法物流通處。<!--83-->

- **四庫全書簡明目錄二十卷**<br>光緒二年(1876)廣東書局重刊本。二函二十冊全。<br>此書卷首載乾隆三十九年(1774)諭旨曰：「至現辦四庫全書總目提要，多至萬餘種，卷帙甚繁。將來鈔刻成書，繙閱已頗為不易。自應於提要之外，別刊簡明書目一編，祗載某書若干卷註某朝某人撰，則篇目不繁而檢查較易。俾學者由書目而尋提要，由提要而得全書。嘉與海內之士，考訂源流，用昭我朝文治之盛。」言撰此書緣起甚明。此書編成于乾隆四十七年，早于四庫全書總目提要。有浙本、粵本兩個系統。浙本早於粵本。廣東書局同治七年(1868)就浙本刊行此書，有所糾謬，更為普及。余所藏此本為廣東書局本之光緒重刊本。開本19.2×12.3cm，半葉板框高14.2cm，寬11.2cm，半葉九行，行二十一字。左右雙邊，白口，無魚尾。版心上刻「欽定四庫全書簡明目錄卷一」，中刻「經部易類」，下刻葉數。首葉題名隸書大字「欽定四庫全書蕳明目錄」，右小字楷書「光緒二年新鐫」。牌記方框內雙行篆書「光緒二年廣東/書局重栞」。首冊封面及每冊卷首有一方形篆字朱文印「梓箴珍藏書画古泉印」。<br>2023年1月12日購于日本東京東城書店。<!--88000円-->

#### 史評

- **廿二史劄記三十六卷附補遺一卷識語二卷**<br>清趙翼撰。光緒二十六年(1900)西畬山館刊本。十四冊全。<br>趙翼(1727—1814)，字雲崧，一作耘崧，號甌北，別號三半老人。常州府陽湖縣人。乾隆二十六年(1761)第二名賜進士，授翰林編修。歷任廣西鎮安知府、廣東廣州知府等職，官至貴州貴西兵備道。後辭官，主講於安定書院。 著有《古詩十九首》《閒居讀書六首》《甌北集》《五人墓》《廿二史札記》《陔餘叢考》等。<br>梁啟超《清三百年學術史》云：「趙書每史先敘其著述沿革，評其得失，時亦校勘其抵牾。而大半論『古今風會之遞變政事之屢更有關於治亂興衰之故者』。但彼與三蘇派之『帖括式史論』截然不同。彼不喜專論一人之賢否、一事之是非，惟捉住一時代之特別重要問題，羅列其資料而比論之。古人所謂『屬辭比事』也。」又比較錢大昕《廿二史考異》、王鳴盛《十七史商榷》、趙翼《廿二史剳記》云：「清代學者之一般評判，大抵最推重錢。清代學者之一般評判，大抵最推重錢，王次之，趙為下。以余所見，錢書固清學之正宗，其校訂精核處最有功於原著者。若為現代治史者得常識、助興味計，則不如王、趙。王書對於頭緒紛繁之事跡及制度，為吾儕絕好的顧問。趙書能教吾儕以抽象的觀察史跡之法。儒或以少談考據輕趙書。殊不知竹汀為趙書作序，固極推許，謂為『儒者有體有用之學』也。又有人謂趙書乃竊他人，非自作者。以趙本文士且與其舊著之《陔余叢考》不類也。然人之學固有進步。此書為甌北晚作，何以見其不能？況明有竹汀之序耶？並時人亦不見有誰能作此類書者。或謂出章逢之(宗源)。以吾觀之，逢之善於輯佚耳，其識力尚不足以語此。」<br>余藏此書為光緒二十六年(1900)西畬山館刊本。開本24.2×15.0cm，半葉板框高18.0cm，寬13.7cm。半葉十一行，行二十一字，注小字雙行同。左右雙邊，细黑口，單魚尾。版心中部刻「廿二史剳記」及卷次，下刻卷次。版心下部刻「三味堂」。題名真書大字「廿二史剳記」，牌記方框內真書「光緒二十六年秋月新化西畬山館校刊」。卷首有嘉慶五年(1800)錢大昕序、李保泰序，又有乾隆六年(1741)趙翼作小引。每卷卷末末行下方刻「三味書室刊」。竹紙本十四冊全。無函套。部分書頁浸水，紙質偏軟。整體品尚可。<br>某年月日購于山本書店。失載。

- **廿二史劄記三十六卷附補遺一卷**<br>清趙翼撰。日本文久二年(1862)翻刻本。十八冊全。<br>同前。日本翻刻。失版權葉。無攷。<br>2012年3月購於日本京都紫陽書店。<!--12600円-->

- **諸史瑣言十六卷**<br>清沈家本撰。中華書局1963年用沈寄簃叢書原板刷印。四冊全。<br>沈家本(1840—1913)，字子惇，號寄簃，湖州歸安縣（今浙江吳興）人。同治元年(1862)舉人，光緒九年(1883年)進士。官至刑部侍郎。變法議起，袁世凱奏設修訂法律館，命伍廷芳、沈家本總其事。補大理寺卿，旋改法部侍郎，充修訂法律大臣，兼資政院副總裁。其所著書，有《讀律校勘記》《秋讞須知》《刑案匯覽》《刺字集》《律例偶箋》《歷代刑官考》《歷代刑法考》《漢律摭遺》《明大誥竣令考》《明律目箋》及非刑律書二十餘種，共二百餘卷。後人輯有《沈寄簃先生遺書》甲編22種、乙編13種。<br>2013年〇月〇日購于日本京都彚文堂書店。<!--8000円-->

- **諸史瑣言十六卷**<br>清沈家本撰。中華書局1964年用沈寄簃叢書原板刷印。存三冊。<br>複本。同前。<br>2013年〇月〇日購于日本京都彚文堂書店。

---

## 子部

#### 儒家

- **孔子集語**<br>清孫星衍輯。光緒三年(1877)浙江書局刊本。<br>孫星衍有《尚書今古文注疏》，已著錄。孔子言論，自六經而外，往往而有。有事於搜輯者，代不乏人。嚴可均序云：「梁武帝《孔子正言》二十卷、王勃《次論語》十卷，皆不存。見存楊簡《先聖大訓》十卷、薛據《孔子集語》二卷、潘士達《論語外篇》二十卷。而薛書最顯，不免罣漏。近人曹廷棟又為《孔子逸語》十卷，援稽失實，不足論。嘉慶辛未歲(1811)觀察引疾歸田，惜儒書之闕失，乃博蒐羣籍，綜覈異同，增多薛書六七倍，而仍名之為《孔子集語》，識所緣起也。其纂輯大例：《易》十翼、《禮記》《左傳》《孝經》《論語》《孟子》，舉世誦習，不載。《家語》《孔叢子》，有成書專行，不載。《史記•孔子世家》《弟子傳》，易檢，亦不載。其餘群經傳注、秘緯、諸史、諸子，以及唐宋人類書，鉅篇隻句畢登，無所去取，皆明言出處篇卷。或疑文脫句，酌加按語。或一事而彼此互見，且五六見，得失短長，可互證得之。初稿成又二年，屬其友人烏程嚴可均，略仿《說苑》體裁，理而董之，覆檢群書，是正譌字，更移次第，增益闕遺，為十四篇。」梁啟超《解題》云：「今傳《孔子家語》​《孔叢子》兩書，皆晉人偽作，萬不可讀。有《孔子集語》一書，乃宋人採集群書言孔子事者，大半誣孔子而已。學者誠誦法孔子，則一部《論語》終身受用不盡，​豈買菜也，而求添乎？」《儒藏》序云：「此書搜輯之全、體例之善，在同類著作已臻大成。後來又有王仁俊《補遺》、李滋然《補遺商正》，然皆涓流細壤，無損於大成。」<br>此書初刻本為陽湖孫氏平津館叢書本。後收入吳縣朱記榮《槐廬叢書》、浙江書局《二十二子》。余所藏即浙江書局本。開本24.0×15.1cm，半葉板框高18.5cm，寬13.4cm。半葉九行，行二十一字，注小字雙行同，左右雙邊，白口，單魚尾。版心中鐫「孔子集語」及卷次。題名隸書大字「孔子集語」。牌記框內真書「光緒三年浙江書局/據陽湖孫氏本校刻」。卷首有衍聖公孔慶鎔進表、嚴可均序、孫星衍序。竹紙本一函四冊全。刻印精良，無圈點污痕。末葉夾一籤條，云昭和二十四年(1949)三月六日購於山本書店，價二百円。<br>2018年3月30日購于日本東京東城書店。<!--43200-->

- **孔叢子七卷**<br>舊題孔鮒撰。民國商務印書館涵芬樓四部叢刊影印本。二冊全。<br>孔鮒，孔子八世孫，魏相順之子。為陳涉博士，死於陳下。此書《漢書藝文志》不載。陳振孫《解題》以為「孔氏子孫雜記其先世系言行之書」，蓋得其實。《四庫全書》著錄內府藏本作三卷，不知何本。《簡明目錄》謂「皆依託也。然《隋志》著錄，其來已久。且亦綴合孔氏之遺文，故相沿莫之廢焉。」<br>《儒藏》序曰：「北宋嘉祐三年，宋咸重加校定並作注，門人呂逢付梓，此本遂成為後世諸本之祖。南宋時，王藺再次整理勘定，刪去大量宋注。此本宋以後有翻刻，四部叢刊初編影印明翻宋本即源於此。《孔叢子》又有三卷本系統，如漢魏叢書本、《影印元明善本叢書十種》影明萬曆五年《子匯》本、明孔胤植刻本、《四庫全書》本等。」余藏此書牌記言底本為杭州葉氏藏明翻刻宋本。<br>2018年9月19日網購于日本大阪天牛書店。<!--5000円-->

- **新語二卷**<br>漢陸賈撰。民國商務印書館涵芬樓四部叢刊影印本。一冊全。<br>《簡明目錄》曰：「其大旨主於崇王黜霸，而歸於修身用人，持論亦不悖於聖賢。」館臣以道基篇末引穀梁傳一條，以為與時代不合，定為後人依托。然又曰：「漢儒自董仲舒外，未有如是之醇正也。流傳既久，其真其贗，存而不論可矣。」<br>《儒藏》序曰：「此書歷代皆有著錄，流傳有序。舊本今已不存，以明弘治間李廷梧刻本為祖，版本眾多。」此書底本即為此明弘治本。書前有錢福序，書後有都穆後記。<br>2018年9月19日網購于日本大阪天牛書店。<!--2500-->

- **新語二卷**<br>漢陸賈撰。民國商務印書館涵芬樓四部叢刊影印本。一冊全。<br>《簡明目錄》曰：「其大旨主於崇王黜霸，而歸於修身用人，持論亦不悖於聖賢。」館臣以道基篇末引穀梁傳一條，以為與時代不合，定為後人依托。然又曰：「漢儒自董仲舒外，未有如是之醇正也。流傳既久，其真其贗，存而不論可矣。」<br>此書底本牌為明弘治本。書前有錢福序，書後有都穆後記。<br>2018年9月19日網購于日本大阪天牛書店。<!--2500-->

- **鹽鐵論十卷附校勘小識一卷**<br>漢桓寬撰。光緒十七年(1891)思賢講舍刊本。白紙本。一函二冊全。<br>桓寬，字次公，西漢汝南人。生卒年不詳，宣帝時舉爲郎，官至廬江太守丞。<br>昭帝始元六年(81BC)，御史大夫等與賢良、文學論辯。一方為賢良、文學六十餘人，如賢良茂陵唐生、平陵魏相，文學魯國萬生、中山劉子雍、九江祝生、汝南朱子伯等，主張「願罷鹽鐵、酒榷、均輸，所以進本退末，廣利農業，便也」。另一方為御史大夫桑弘羊、丞相田千秋及其僚屬，主要由桑弘羊論辯，認爲「邊用度不足，故興鹽鐵，設酒榷，置均輸，蕃貨長財，以佐助邊費。……罷之，不便也」。桓寬整理推衍會議記錄，成書六十篇，命曰《鹽鐵論》。《漢書·公孫劉田王楊蔡陳鄭傳贊》曰：「所謂鹽鐵議者，起始元中，徵文學賢良問以治亂，皆對願罷郡國鹽鐵、酒榷、均輸，務本抑末，毋與天下争利，然後教化可興。御史大夫弘羊以爲此乃所以安邊竟，制四夷，國家大業，不可廢也。當時相詰難，頗有其議文。至宣帝時，汝南桓寬次公治《公羊春秋》，舉爲郎，至廬江太守丞，博通善屬文，推衍鹽鐵之議，增廣條目，極其論難，著數萬言，亦欲以究治亂，成一家之法焉。」《提要》曰：「昭帝始元六年，詔郡國舉賢良文學之士，問以民所疾苦。皆請罷鹽鐵、榷酤，與御史大夫桑弘羊等建議相詰難。寬集其所論，為書凡六十篇，篇各標目。實則反覆問答，諸篇皆首尾相屬。後罷榷酤，而鹽鐵則如舊，故寬作是書，惟以鹽鐵為名，蓋惜其議不盡行也。」<br>此書漢志著録爲六十篇，隋志、舊唐書經籍志、新唐書藝文志則均著録爲十卷。無宋元舊刻。傳世者以明弘治十四年(1501)涂禎翻刻南宋嘉泰二年(1202)本為最早。嘉靖三十三年(1554)張之象注本重編為十二卷，是為通行本，《四庫全書》及《漢魏叢書》所收即此本。嘉慶十二年(1807)張敦仁因顧廣圻得涂本而覆刻之，並附考證一卷。思賢講舍刊本即用張敦仁本為底本，以雙行小字散盧文弨《群書拾補》、張敦仁本《考證》於正文之下，又補以王先謙、王君豫、胡子彝所說。王先謙復校之以群書，作考證小識一卷，附于十卷後。之後有王氏後序，立論異于明人。雖亦極詆田千秋「阿附同列、取譏後世」，桑弘羊「心計得幸、躐居輔道」，然於賢良、文學之策，亦不無微詞，言其「加德施惠、北夷內向」之語為「迂闊不達事情之論」，又言國家大政不當使草野新進與大臣爭詬於朝堂。蓋其時國勢日衰，列強環伺，內亂頻仍，邊警不斷，人心思變，競講維新，故有感而發此論也。<br>此書開本25.2×16.3cm，半葉板框高17.8cm，寬13.7cm。半葉十一行，行二十四字，注小字雙行同，夾注小字四行同。左右雙邊，黑口單魚尾。版心中部上刻「鹽」及卷數，下刻葉數。題記篆書雙行大字「鹽鐵論十卷」，牌記篆書雙行小字「光緒辛卯冬月思賢講舍開雕」。每卷卷末尾行下方書「思賢講舍校刊」。先載張敦仁序、顧廣圻後序。次都穆序、涂禎序。卷首鈐篆字白文方印「稻華」。白紙極初印，原裝，函套後配，一函二冊全。字劃爽利，嶄新未觸，洵善本也。<br>2018年11月11日網購于日本大阪天牛書店。<!--28000円-->

- **鹽鐵論十卷**<br>漢桓寬撰。民國商務印書館涵芬樓四部叢刊影印本。二冊全。<br>此書牌記印「上海涵芬樓借長沙葉氏觀古樓藏明弘治涂氏江陰栞本影印原書版匡高營造尺六寸寬四寸一分」，言廼以涂禎本影印。然此書半葉九行，行十八字，白口，四周單欄，字體為正德、嘉靖間流行之長方宋體字，非影刻宋本明矣。葉德輝以丁日昌《持靜齋書目》著錄宋本以定此，然丁氏書牌記作偽，亦明中期本也。傅增湘不懌，于《藏園群書題記》言丁日昌「兩目如漆，固不足責」，莫友芝「號為精鑑，亦復隨聲附和，不敢訟言其非，則真足詫矣」，而葉德輝「閱肆未久，聞見頗隘，其持論倒置，宜哉」。<br>2018年9月19日網購于日本大阪天牛書店。<!--5000円-->

- **荀子集解二十卷**<br>周荀況撰，清王先謙注。光緒十七年(1891)王先謙自刻本。白紙本。六冊全。<br>王先謙有《尚書孔傳參正》，已著錄。《儒藏》序言：「王氏以為荀子之學實能『探聖門一貫之精，洞古今成敗之故』，而其術不用於當時，後人又因《性惡》一篇，肆其詆諆，『擯之不得與於斯道』，是為重冤。而其書僅有楊注，通行之本亦僅有盧文弨、謝墉校本，去取未精。後儒匡益之說散見各書，不便匯參。王氏有感於此，遂以盧、謝校本為主，輔以明虞九章、王震亨校本及《古逸叢書》所收影摹宋台州本，不主一本，擇善而從，並採錄郝懿行《補註》、王念孫《讀書雜誌》（王書採集有劉台拱、汪中、陳奐、顧廣圻諸家之說）、俞樾《群書平議》及近儒之說，附入文中，間以己意附後，作《集解》二十卷。書前有《考證》一卷，分為上下二篇，採錄歷代書目之著錄、刊本校本之序跋，並汪中《荀卿子通論》、胡元儀《郇卿別傳》等文，以明荀學源流。此書所集，於當時最為齊備，頗便閱讀，洵稱善本。然諸家之說，謹守漢學家法，以校訂文字為主，訓釋詞義為輔，而於荀子微義較少發揮，不免稍有遺憾。」梁啟超《近三百年學術史》謂此書「自楊倞至清儒諸家說網絡無遺，而間下己意，亦多善解。」<br>此書開本26.9×17.1cm，半葉板框高17.9cm，寬13.8cm。半葉十一行，行二十四字，注小字雙行同。左右雙邊，小黑口單魚尾。版心刻「荀子卷弟」及卷次，下刻葉次。題記篆書大字「荀子集解/二十卷」，牌記方框內篆書中字「光緒辛卯仲秋栞」。白紙本六冊全，無函套。墨色濃黑，保存完好。間有漫漶，有補板處。偶有前人朱筆圈點、天頭批注。<br>2016年1月8日得于孔網拍賣。<!--4260-->

- **荀子集解二十卷**<br>周荀況撰，清王先謙注。光緒十七年(1891)王先謙自刻本。白紙本。一函六冊全。<br>此書開本26.9×17.1cm，半葉板框高17.9cm，寬13.8cm。半葉十一行，行二十四字，注小字雙行同。左右雙邊，小黑口單魚尾。版心刻「荀子卷弟」及卷次，下刻葉次。題記篆書大字「荀子集解/二十卷」，牌記方框內篆書中字「光緒辛卯仲秋栞」。白紙本六冊全，無函套。墨色濃黑，保存完好。間有漫漶，有補板處。偶有前人朱筆點斷。<br>複本。此本白紙精印，偶有漫漶。與前書對勘，似為後印。如卷首攷證之三十葉，此本左半上部漫漶，前本品好。<br>2022年10月28日購于日本東京琳瑯閣書店。<!--50000円-->

- **春秋繁露十七卷**<br>漢董仲舒撰。光緒三年湖北崇文書局刊本。白紙二冊全。<br>董仲舒(220BC?—115BC)，西漢廣川人。少治《春秋》，景帝時爲博士。武帝元光元年以賢良對策，旋任江都相。後廢爲中大夫。因所著《災異之記》遭主父偃竊奏，下獄當死，詔赦之，遂不敢復言災異。爲人廉直，遭丞相公孫弘嫉，出爲膠西相。恐久獲罪，病免歸居，以修學著書爲事。年八十餘，終於家。著有《春秋災異董仲舒占》《公羊董仲舒治獄》《春秋繁露》《春秋决事》《請禱圖》《董仲舒集》等。<br>《提要》曰：「其書發揮春秋之旨多主《公羊》，而往往及陰陽五行。考仲舒本傳，《繁露》《玉杯》《竹林》皆所著書名，而今本《玉杯》《竹林》乃在此書之中，故《崇文總目》頗疑之，而程大昌攻之尤力。今觀其文，雖未必全出仲舒，然中多根極理要之言，非後人所能依托也。是書宋代已有四本，多寡不同。至樓鑰所校，乃為定本。」賴炎元《春秋繁露今注今譯·自序》曰：「董仲舒寫作這部書，是以西周以來的天道觀爲基礎，以陰陽五行説爲支柱，以《春秋公羊傳》爲骨幹，而從人性、倫理、道德、政治、社會等方面建立其學術思想的體系，對兩漢的學術和政治，起了很大的影響。」董仲舒以為聖人繼天、天人互動，而其根本在於一氣感通。 至於陰陽、四時、五行，既是天地之道化，亦人所以觀天意者。朱一新《無邪堂答問》云：「董子謂『天積衆精以自剛，常置陰空處，稍取之以爲助』，其言陰陽五行，皆明此義。陽爲德，陰爲刑，親陽而疏陰，任德而不任刑，其説深有契乎洙泗言仁之旨，董子之稱大儒者以此。」此實開後世理學之基。<br>世之傳本闕損特甚，不可卒讀。四庫館臣自《永樂大典》所存樓鑰本詳為勘訂，「神明煥然，頓還舊笈。雖曰習見之書，實則絕無僅有之本也。」四部叢刊影印即此本。盧文弨又據聚珍版重校，間下案釋，是為抱經堂本。浙江書局刻二十二子即用此本。崇文局本不言底本為何，要之不出此二家也。<br>此書開本26.4×18.0cm，半葉板框高19.6cm，寬14.8cm。半葉十二行，行二十四字，注小字雙行同。四周雙邊，黑口單魚尾。版心上刻卷次，中刻「春秋繁露」，下刻葉次。題記篆書大字「春秋/繁露」，牌記隸書中字「光緒三秊三月湖/北崇文書局開雕」。竹紙本二冊全，無函套。墨色濃黑，保存完好。<br>2017年3月21日購于中國書店新街口店。<!--1000-->

- **春秋繁露十七卷**<br>漢董仲舒撰。民國商務印書館涵芬樓四庫叢刊影印本。二冊全。<br>此書底本為武英殿聚珍本。書前據明黑口本補入慶曆七年(1047)樓郁序文一篇。<br>2017年3月〇日購于中國書店中關村店。<!--500-->

- **春秋繁露義證十七卷**<br>漢董仲舒撰。清蘇輿注。宣統元年(1909)王先謙刻本。白紙本。一函四冊全。<br>蘇輿(1874—1914)，字嘉瑞，號厚菴，亦號厚康、阜康，晚號閑齋、更生。光緒三十年進士。梁啟超《近三百年學術史》言：「最近則有蘇厚庵著《春秋繁露義證》十七卷，精審又析凌(曙)注之上了。」《儒藏》云：「是書依《繁露》體例分爲十七卷八十二篇，以考據之方法，繹《公羊》之義理，廣引經、傳、注、疏及諸子各家，隨文釋義。無論今文經説抑或古文經説，無論漢學家説抑或宋學家説，無論經書抑或緯書，皆據理評判，分析揚棄。又將當時所見之《繁露》版本逐字對勘，出校注文之下。《義證》之作，一爲補淩曙《繁露注》所未備，一爲復原董學真貌。」自序云：「西漢書有兩體：一、今所傳《毛公詩傳》，爲注經體。朱子答張敬夫書云：『漢儒可謂善説經者，不過衹説訓詁。』又《語類》云：『漢初諸儒，專治訓詁。』是也。一、説經體，如此書及《韓詩外傳》是也。然《韓詩》述事以證經，此書依經以旉義，尤爲精切。今所云漢學，但是注體，故遂與義理分途。」<br>2022年11月19日購于日本東京山本書店。<!--80000円-->

- **近思錄集注十四卷坿攷訂朱子世家一卷校勘記一卷**<br>宋朱熹、呂祖謙撰，清江永注。同治八年(1869)江蘇書局刊本。一函六冊全。<br>朱熹有《詩集傳》，已著錄。呂祖謙(1137—1181)，字伯恭，婺州（今浙江省金華市）人。世稱東萊先生。許國公呂夷簡六世孫、倉部員外郎呂大器之子。以門蔭入仕，起家將仕郎。隆興元年(1163)，進士及第，調補南外宗學教授，累遷直秘閣學士、提舉亳州明道宮。景定二年(1261)，配享孔廟。著有《東萊集》《歷代制度詳說》《東萊博議》《近思錄》等。提要曰：「書凡六百六十二條，分十四門，實為後來性理諸書之祖。然朱子之學，大旨主於格物窮理，由博反約，根株六經，而參觀百氏，原未暖暖姝姝守一先生之言。故題詞有曰：窮鄉晚進，有志於學，誠得此而玩心焉，亦足以得其門而入矣。然後求諸四君子之全書，以致其博而返諸約焉，庶乎其有以盡得之。若憚煩勞，安簡便，以為取足於此而止，則非纂集此書之意，然則四子之言且不以此十四卷為限，亦豈教人株守是編，而一切聖經賢傳束之高閣哉！」<br>江永(1681—1762)，字慎修，又字慎齋，徽州府婺源縣人。為諸生數十年，博通古今，專心十三經注疏，而於三禮功尤深。著述頗豐，有《周禮疑義舉要》《禮記訓義擇言》《深衣考誤》《律呂闡微》《律呂新論》《春秋地理考實》《鄉黨圖考》《讀書隨筆》《古韻標準》《四聲切韻表》《音學辨微》《河洛精蘊》《推步法解》《近思錄集注》《考訂朱子世家》等，有27部著作采入《四庫全書》。弟子甚眾，戴震、程瑤田、金榜尤得其傳。《近思錄集註》之《提要》曰：「明代有周公恕者，始妄加分析，各立細目，移置篇章，或漏落正文，或淆混注語，謬誤幾不可讀。永以其貽誤後學，因仍原本次第，為之集注。凡《朱子文集》或問、語類中其言有相發明者，悉行採入分注。或朱子說有未備，始取葉採及他家之說以補之。間亦附以己意，引據頗為詳洽。蓋永邃於經學，究心古義，穿穴於典籍者深，雖以餘力為此書，亦具有體例，與空談尊朱子者異也。」《攷訂朱子世家》之《提要》曰：「永家婺源，與朱子同里，故取《年譜》舊本重加刪訂，各附考証，而終以婺源子孫承襲博士支派。後附《天寧寺會講辨》一篇，專論《學會錄》所載慶元丙辰朱子至新安會講天寧寺事，為明季良知之徒鑿空撰出，以厚誣朱子云。」<br>余藏此書為同治八年(1869)江蘇書局刊本。開本……cm，半葉板框高……cm，寬……cm。半葉九行，行十九字，注小字雙行同。左右雙邊，白口，單魚尾。版心上部刻「近思錄」，魚尾下方刻卷次，下方刻葉次。題名隸書大字「近思錄/集注」，牌記方框內隸書「同治八年夏/江蘇書局刊」。竹紙本一函六冊全。其中《近思錄集注》十四卷五冊全，《攷訂朱子世家》《校勘記》合一冊全。藏家以皮紙作封面用包背裝重裝重訂，內部自然舊，品好。<br>

- **性理精義十二卷**<br>清李光地等奉敕撰。清坊刻本。存十卷一函六冊。<br>《簡明目錄》曰：「明永樂中，胡廣等撰《性理大全》，蕪雜無緒，後來節本，亦皆持擇未精。因特命光地刪繁舉要，勒成此編。卷帙僅及原書七分之一，而條理精密，義蘊已包括無餘矣。」書前有康熙五十六年(1717)御制序。有武英殿刊本。清坊刻本多翻印之。余藏此書無牌記，然竹紙頗劣，摹刻不精，蓋清後期坊刻本也。<br>購書時間失載。

- **漢學商兌四卷**<br>清方東樹撰。光緒二十六年浙江書局刊本。一函四冊全。<br>方東樹(1772—1851)，字植之，桐城人。理學家。著述宏富，有《大意尊聞》《向果微言》《昭昧詹言》《儀衛軒集》等。<br>《清史稿·本傳》曰：「當乾、嘉時，漢學熾盛，(姚)鼐獨守宋賢說。至東樹排斥漢學益力。阮元督眾，闢學海堂，名流輻湊，東樹亦客其所，不茍同於眾。以謂：『近世尚考據，與宋賢為水火。而其人類皆鴻名博學，貫穿百氏，遂使數十年承學之士，耳目心思為之大障。』乃發憤著《漢學商兌》一書，正其違謬。」方東樹不滿乾嘉諸儒破碎經義、尋摘章句、考據名物，而不講性、命、理、道之大要。是以據程朱之學以排漢學，引毛奇齡以下數十家之說而批之。<br>此書最早有道光六年余藏此書乃浙江書局光緒二十六年刊本。開本24.1×15.1cm，半葉板框高17.2cm，寬13.3cm。半葉十行，行二十三字。左右雙邊，細黑口，無魚尾。版心中部刻「漢學商兌」及卷數，下部刻葉數。題名葉隸書大字「漢學商兌四卷」，牌記葉方框內隸書「光緒庚子季夏浙江書局校刊」。竹紙本一函四冊全。首冊前數葉有前人朱筆斷句。其餘品好。<br>2023年3月21日網購于日本大阪天牛書店。<!--48000円-->

- **左盦集八卷**<br>劉師培撰。民國十七年(1928)北京脩綆堂藏版。白宣紙本。四冊全。<br>劉師培(1884—1919)，字申叔，號左盦，江蘇儀徵人。 光緒二十九年(1902)舉人。儀徵劉氏乃經學世家，曾祖父劉文淇、祖父劉毓崧、伯父劉壽曾、父劉貴曾三世共疏《春秋左氏傳》。少承家學，習三禮，通訓詁。後從章太炎游，傾向革命，旋悔，入端方幕，創籌安會。1919年任北京大學教授，講授六朝文學、《文選學》等。黃侃、劉文典等師之。蚤卒。著《左盦集》《左盦外集》《中國中古文學史》等。<br>此書主要收錄劉氏在光緒年間所寫文章，多曾發表於《國粹學報》。考證校勘經史子集各部舊籍，闡發經說、考證文字、補正史書、校訂諸子、發明詞例等，多有精義。<br>此書最早乃光緒三十四年(1908)劉師培自日本返國後入端方幕時於南京所刻巾箱小本，傳世不廣。民國十七年(1928)，北京隆福寺脩綆堂書鋪重刻大本行世。1958年公私合營時，脩綆堂並入中國書店，即中國書店隆福寺店。余在大學時常遊，地近燈市口店，往來頗便。後因隆福寺大廈重建而閉店。此書收入《中國書店藏版古籍重刊》，2008年木板刷印，定價730圓。余所藏即此本也。半葉十行，行二十四字，注小字雙行同。左右雙邊，小黑口，單魚尾。版心中部刻「左盦集」及卷次，下刻葉次。題名葉右上真書中字「戊辰三月」，中真書大字「左盦集」，左下真書小字「銅山張伯英署」並刻白文方印「張印伯英」、朱文方印「少溥」。牌記葉方框內真書「北京隆福寺脩綆堂藏板」。白宣紙本。無函套。四冊全。<br>張伯英(1871—1949)，字勺圃、一字少溥，譜名啟讓、別署雲龍山民、榆莊老農，晚號東涯老人、老勺、勺叟。室名遠山樓，小來禽館。徐州銅山縣人，光緒壬寅年(1902)補行庚子辛丑恩正併科順天榜舉人。書法家、金石家、學者。<br>購書時間失載。余住暢春園時，週末恆往中國書店中關村店讀書。或購之於此。

#### 兵家

- **孫子十三卷附遺說一卷敘錄一卷**<br>孫武撰。曹操等注。光緒三年(1877)浙江書局刊本。一函五冊全。<br>孫武(約前545年—約前470年)，字長卿，齊國樂安人，春秋時期軍事家。吳王闔閭用為將，領大軍攻楚，破郢。著有兵法十三篇。<br>《四庫提要》云：「此書注本極夥。《隋書·經籍志》所載，自曹操外，有王凌、張子尚、賈詡、孟氏、沈友諸家。《唐志》益以李筌、杜牧、陳皥、賈林、孫鎬諸家。馬端臨《經籍考》又有紀燮、梅堯臣、王晳、何氏諸家。歐陽修謂兵以不窮為奇，宜其說者之多，其言最為有理。然至今傳者寥寥。應武舉者所誦習，惟坊刻講章，鄙俚淺陋，無一可取。故今但存其本文著之於錄。」<br>1972年山東臨沂銀雀山漢墓出土帛書《孫子兵法》，為現存最早版本，約抄寫於文帝至武帝初期。又有敦煌遺書晉寫本，存《謀攻篇》後段至《形篇》前段。又有唐《群書治要》所收節本。刻本最早者為宋刊《武經七書》本，現藏於日本靜嘉堂文庫。《中華再造善本》影印行世。注解本最早者為宋吉天保辑《十家孫子會注》，後收入《道藏》。又有宋紹興刊本《十一家注孫子》，現藏上海圖書館，有影印本（已購藏）。孫星衍用《道藏》本為底本，用《通典》《太平御覽》校補，收入平津館叢書刊行。光緒三年(1877)，浙江書局刊行《二十二子》，其中《孫子》即用平津館叢書本重校刊。余所藏即此本也。開本23.9×14.7cm，半葉板框高18.3cm，寬13.4cm。半葉九行，行二十一字，注小字雙行同，左右雙邊，白口，單魚尾。版心中鐫「孫子十一家注」及卷次，下刻葉次。題名篆書大字「孫子」。牌記框內真書「光緒三年浙江/書局據孫氏平/津館本重校刊」。卷首有曹操《孫子序》、鄭友賢《孫子遺說序》、孫星衍《孫子兵法序》、《孫子本傳》、《孫子十家注遺說》一卷、畢以珣《孫子敘錄》一卷。竹紙本一函五冊全。<br>2014年3月得于雅虎拍賣。<!--40000-->

- **宋本十一家注孫子**<br>春秋吳孫武撰。漢曹操等注。1961年中華書局影印宋紹興刊本。二冊全。<br>同前。本書底本紹興本為道藏本底本，道藏本為平津館本之底本。平津館本又為浙江局本之底本。均屬十家注系統。<br>2018年10月購于日本東京山本書店。<!--16000円-->

- **宋本十一家注孫子三卷附今譯一卷**<br>春秋吳孫武撰。漢曹操等注。1978年上海古籍出版社影印宋紹興刊本。二冊全。<br>同前。本書底本紹興本為道藏本底本，道藏本為平津館本之底本。平津館本又為浙江局本之底本。均屬十家注系統。此版前言大改，謂習馬列主義、毛澤東思想不足，未能作階級分析、過高評價孫子思想云云。附錄中加入1976年出土之銀雀山竹簡本《孫子兵法》釋文。<br>2019年3月購于日本東京東城書店。<!--7000円-->

#### 法家

- **管子二十四卷**<br>春秋齊管仲撰，唐房玄齡注。清光绪二年(1876)浙江书局刊本。白紙本八冊全。<br>晁公武《讀書志》曰：「八十六篇，今亡十篇。管仲九合諸侯，以尊王室，而三歸反坫，僭擬邦君，是以孔子許其仁，而陋其不知禮。議者以故謂仲但知治人而不知治己。予讀仲書，見其謹政令，通商機均力役，盡地利，既為富強，又頗以禮義廉恥化其國俗。如《心術》《白心》之篇，亦嘗側聞正心誠意之道。其能一匡天下，致君為五伯之盛，宜矣。其以汰侈聞者，蓋非不知之，罪在於志意易滿，不能躬行而已。孔子云爾者，大抵古人多以不行禮為不知禮，陳司敗譏昭公之言亦如此。然則其為書固無不善也，後之欲治者庶幾之，猶可以制四夷而安中國，學者何可忽哉！因為是正其文字而辨其間訓云。」《四庫總目》曰：「書中稱經言者九篇，稱外言者八篇，稱內言者九篇，稱短語者十九篇，稱區言者五篇，稱雜篇者十一篇。稱管子解者五篇，稱管子輕重者十九篇。意其中孰為手撰，孰為記其緒言如語錄之類，孰為述其逸事如家傳之類，孰為推其義旨如箋疏之類，當時必有分別。觀其五篇明題管子解者，可以類推，必由後人混而一之，致滋疑竇耳。」<br>此書最早刊於南宋紹興二十二年(1152年)，前有楊忱序，現藏於北京圖書館，《四部叢刊》影印之。明萬曆十年趙用賢以宋本為底本校刊《管韓合刻》，流傳甚廣。《四庫全書》即收此本。嘉慶九年(1804)聚文堂刊行《十子叢書》、光緒二十三年(1897)浙江書局刊行《廿二子全書》，皆用趙用賢本校刊。余所藏即浙江書局本也。<br>2025年3月3日得于孔網拍賣。<!--4000+15%=4600-->

- **管子二十四卷**<br>春秋齊管仲撰，唐房玄齡注。清光绪二年(1876)浙江书局刊本。一函六冊全。<br>同前。複本。竹紙本。<br>2016年1月15日得于孔網拍賣。<!--2440-->

- **管子二十四卷**<br>春秋齊管仲撰，唐房玄齡注。清光绪二年(1876)浙江书局刊本。一函六冊全。<br>同前。複本。竹紙本。<br>2012年得于雅虎拍賣。<!--50400円-->

- **管子校正二十四卷**<br>春秋齊管仲撰，清戴望撰。民國二十四年(1935)吳興劉氏嘉業堂刊板。1992年文物出版社木板刷印。一函四冊全。<br>戴望(1837—1873)，字子高，德清人。諸生。始好詞章，繼讀博野顏元書，為顏氏學。最後謁長洲陳奐，通聲音訓詁。復從翔鳳授公羊春秋，遂通公羊之學。著《論語注》二十卷，用公羊家法演逢祿論語述何之微言。另著有《管子校注》《顏氏學記》《謫麟堂遺集》。<br>此書廣校宋元本舊本及各家注本，博採陳奐、段玉裁、王念孫父子、惠棟、錢大昕、丁傑、孫星衍、洪頤煊、宋翔鳳、俞樾等眾家之說，旁征《羣書治要》《太平御覽》《冊府元龜》《長短經》《春秋繁露》等他書所引《管子》內容，間附己意，訓釋判定，極便讀者。<br>某年月日購于日本。<!--7450円-->

- **韓非子二十卷**<br>戰國韓非撰。光緒元年(1875)湖北崇文書局刊本。四冊全。<br>《漢書藝文志》載《韓子》五十五篇。《史記》稱：「非見韓之削弱，數以書諫韓王，韓王不能用。於是韓非疾治國不務修明其法制，執勢以御其臣下，富國彊兵而以求人任賢，反舉浮淫之蠹而加之於功實之上。以為儒者用文亂法，而俠者以武犯禁。寬則寵名譽之人，急則用介胄之士。今者所養非所用，所用非所養。悲廉直不容於邪枉之臣，觀往者得失之變，故作孤憤、五蠹、內外儲、說林、說難十餘萬言。然韓非知說之難，為說難書甚具，終死於秦，不能自脫。」《四庫提要》云：「今書冠以初見秦，次以存韓，皆入秦後事，雖似與《史記》自敘相符，然傳稱韓王遣非使秦，秦王悅之，未信用。李斯、姚賈害之，下吏治非。李斯使人遺之藥，使自殺。計其間未必有暇著書。且存韓一篇，終以李斯駁非之議，及斯上韓王書。其事與文，皆為未畢。疑非所著書本各自為篇，非歿之後，其徒收拾編次，以成一帙。故在韓在秦之作，均為收錄，並其私記未完之稿亦收入書中。名為非撰，實非非所手定也。以其本出於非，故仍題非名，以著於錄焉。」石按《初見秦》一篇，說秦攻韓，與次篇《存韓》自相矛盾。《戰國策》題為張儀說。<br>

- **韓非子二十卷**<br>戰國韓非撰。民國商務印書館涵芬樓四部叢刊影印本。三冊全。<br>此書底本為涵芬樓藏黃丕烈校宋本。<br>購書時間待考。

- **韓非子集解二十卷**<br>戰國韓非撰，清王先慎注。<br>梁啟超《近三百年學術史》謂此書「薈集眾說，較稱善本，但比乃兄之《荀子集解》差多了。因此書先輩遺說可憑借者不如《荀子》之多，而先慎學識又凡庸也。」

- **評釋韓非子全書二十卷**<br>戰國韓非撰，日本藤澤南岳編。明治十七年(1884)日本東京青木嵩山堂刊本。十冊全。<br>購書時間不詳。

- **漢律考七卷**<br>清程樹德撰。民國八年(1919)方樞刻板，80年代北京中國書店木板刷印。一函四冊全。<br>程樹德(1877—1944)，字戊武，號郁庭，閩縣人。光緒二十九年(1903年)舉人。後畢業於日本法政大學法政科，獲法政科進士出身，授翰林院編修。任北洋政府參政院參政、國務院法制局參事、幫辦。後辭官，任北京大學法學院、清華大學政治系講師、教授。著有《中國法制史》《九朝律考》《漢律考》《論語集解》《說文稽古篇》等。<br>此書僅有民國八年(1919)方樞刻本。書板後收藏於中國書店。80年代中國書店用原板木板刷印。余所藏即此書也。半葉九行，行二十字，注小字單行同。四周雙邊。白口單魚尾。版心中部刻卷次，下刻葉次。題名真書大字「漢律考」。牌記框內真書中字「己未仲春/刊於京師」。書前有己未(1919)仲春汾陽王式通序、民國八年涪陵施愚序、戊午(1918)定遠方樞序、戊午程樹德自序。<br>2019年6月29日網購于日本大阪天牛書店。<!--15000円-->

#### 農家

- **齊民要術十卷**<br>後魏賈思勰撰。光緒二十二年(1896)袁昶刊板，2008年中國書店木板刷印。一函五冊全。<br>賈思勰，青州益都人。官至高平太守。自序稱：「起自耕農，終於醯醢，資生之樂，靡不畢書，凡九十二篇。」《四庫提要》云：「思勰序不言作注，亦不云有音。今本句下之注，有似自作，然多引及顏師古者。考《文獻通考》載李燾孫氏《齊民要術音義解釋序》曰：『賈思勰著此書，專主民事，又旁摭異聞，多可觀，在農家最嶢然出其類。奇字錯見，往往艱讀。今運使秘丞孫公為之音義，解釋略備。其正名小物，蓋與揚雄、郭璞相上下，不但借助於思勰也。』則今本之注蓋孫氏之書。特《宋藝文志》不著錄，其名不可考耳。」<br>《齊民要術》最早有北宋崇文院刻本，僅存兩卷。藏日本高山寺舊藏，今藏京都國立博物館。又有南宋紹興十四年(1144)張轔刻本，現僅存明鈔本。明有馬直卿湖湘刻本，乃覆刻元本者。又有華東沈氏竹東書舍刻本。又有胡震亨《秘冊匯函》、毛晉《津逮秘書》本，乃覆刻湖湘本。清乾嘉以後有張海鵬《學津討原》本及袁昶《漸西村舍》本，皆就明本系統校刊而成。2008年中國書店用光緒二十二年(1896)袁昶刊《漸西村舍》木板重刷，收入《中國書店藏版古籍叢刊》，定價630元。余所藏即此本。半葉九行，行二十一字，注小字雙行同。四周雙邊，白口單魚尾。版心上部刻「齊民要術」，中部刻卷次，下部刻葉次及「漸西村舍」。題名葉真書大字「齊民要術」。牌記真書中字「光緒丙申夏五栞於中江榷署」。卷首有袁昶敘，又有劉師曾、劉富曾《校刊齊民要術商例》。次以賈思勰序、雜說。卷末有紹興十四年(1144)葛祐之後序。<br>購書時間失載。余昔在太學，閒暇時常往中國書店中關村店讀書。或購之于是。

#### 藝術

- **楷法溯源十四卷**<br>清潘存、楊守敬撰。<br>潘存(1818—1893)，字仲模，別字存之，號孺初，海南文昌人。咸豐二年(1852)舉人，官至戶部主事，後主講瓊州書院。著有《克己集》《論學十則》《楷法溯源》及詩詞《賞花有感》等。<br>楊守敬(1839—1915)，譜名開科，榜名愷，更名守敬，晚年自號鄰蘇老人，湖北省宜都人。同治元年舉人。官至禮部顧問、湖北通志局纂修。清亡後任清史馆纂修、參政院參政。《清史稿》謂：「為文不足躋裕釗（石按：張裕釗，字廉卿，武昌人），而其學通博。精輿地，用力於水經尤勤。通訓詁，考證金石文字。能書，摹鐘鼎至精。工儷體，為箴銘之屬，古奧聳拔，文如其人。以舉人官黃岡教諭，加中書銜。嘗游日本，搜古籍，多得唐、宋善本，辛苦積貲，藏書數十萬卷，為鄂學靈光者垂二十年。」治學勤奮，博聞強記，長於考證，輿地、金石、碑帖等學冠絕當時。著有《學書邇言》《楷法溯源》《日本訪書志》《隋書地理志考證》《水經註疏》《水經注圖》《水經注要刪》《歷代輿地圖》《晦明軒稿》《鄰蘇老人題跋》《望堂金石集》等。楊氏光緒六年(1880)隨何如璋出使日本，期間博訪古籍，阿堵不足時，則以碑帖易之，得中土逸書頗夥。又從黎庶昌之請，擇其要者輯刻二十三種為《古逸叢書》，號為善本。<br>楊氏吾鄉邦耆舊碩儒之顯者。余寓韓時曾讀吳天任《杨惺吾先生年谱》，見彼致書于都中宿儒，言「僕生荊西偏縣，得書為難」云云，未嘗不廢書而歎。余少時博聞強記，讀書十行俱下，但苦無書讀，《史》《漢》《國志》且不可得，遑論其他。蓋中土斯文泯滅，綱紀不振，荊西尤甚，百年後亦未昌也。辛巳年余計偕入都，見五陵年少、都中故家，鮮衣怒馬、自慚形穢，復有此歎。犂牛騂角，生我何為。形神俱疲，恍若隔世。爾來二十有五年矣。楊氏東正街臨河故宅，至今尚存。雖經重建，門前階梯、青石板路、青磚正門，皆舊物也。重建前余曾往觀瞻，六進院落，久無人住。前三進展出楊氏著作新印本、書法之影本，少時學淺，不知所謂。後三進圮廢，土隆起數丈，雜草叢生，白晝如晦。蓋久無人居矣。余小學時，有同窗名江氏某者，乃楊守敬曾外孫。叆叇厚如瓶底，木訥難近。彼言楊氏孫輩皆女，無得其姓者。日本書道研究會曾來懷古，訪楊氏之胤，竟不能得。此乃三十年前事也。今以此書憶及往事，因附記之云爾。

- **學書邇言疏釋一卷**<br>清楊守敬撰，日本樋口銅牛釋。大正十五年(1926)日本東京西東書房鉛字排印。一冊全。<br>楊守敬有《楷法溯源》，已著錄。此書為1911年楊氏因武昌戰亂避居上海時，應日本弟子水野元直之請而著。分碑評、集帖、專帖、今帖、行草帖、小楷帖、評書五篇。以時代為次，依次評說歷代碑刻、書帖。評書自宋代直至清末，旁及日本書法家。樋口銅牛譯之為日語，並加以闡釋、增加碑帖，頗得其意。<br>此書寫成後，草稿授與水野元直攜往日本，1926年由東京西東書房鉛字排印出版，定價金貳圓八拾錢，為本書初印本。余所藏即此本也。<br>某年月日購于日本京都彚文堂書莊。<!--1000円-->

#### 雜家

- **墨子十五卷**<br>周墨翟撰。清光緒二年(1876)浙江書局刊本。白紙本四冊全。<br>

- **淮南子二十一卷**<br>漢淮南王劉安撰，高誘註。民國商務印書館涵芬樓四部叢刊影印本。四冊全。<br>《提要》云：「《漢書藝文志·雜家》：《淮南》內二十一篇，外三十三篇。顏師古注曰，內篇論道，外篇雜說。今所存者二十一篇，蓋內篇也。高誘序言此書大較歸之於道，號曰鴻烈。故《舊唐志》有何誘《淮南鴻烈音》一卷，言鴻烈之音也。《宋志》有《淮南鴻烈解》二十一卷，亦鴻烈之解也。而注其下曰淮南王安撰，似乎解亦安撰者。諸書引用，遂並《淮南子》之本文亦題曰《淮南鴻烈解》，誤之甚矣。」《簡明目錄》云：「大旨原本道德，而縱橫曼衍，多所旁涉，故《漢志》列之雜家。誘註或題許慎撰，蓋慎註散佚，誤以誘註當之。」<br>此書底本為劉履芬影寫北宋本，共二十一卷。原題名為《淮南鴻烈解》，太尉祭酒許慎記上。然此注乃混合許慎、高誘二注而成。如陶方琦、劉文典皆以為篇目注中無「因以題篇」四字者之八篇為許慎注，其餘為高誘注[^huainan]。書前有陳奐序，言北宋本舊藏于吳縣黃丕烈百宋一廛，後歸江閬源。劉履芬(1827—1879)，字彥清，一字泖生，號漚夢，浙江江山人，隨父客居蘇州。 道光二十六年(1846)入國子監。咸豐七年(1857)捐戶部主事。同治十一年(1872)任蘇州書局提調。光緒五年(1879)代理嘉定知縣。著有《古紅梅閣集》《鷗夢詞》。《清稗類鈔》記：「江山劉泖生直牧履芬性嗜書，遇善本，必傾囊購之，其不能得者，輒手自鈔錄，日課數十紙，終日伏案矻矻，未嘗見其釋卷以嬉也。其所藏，有元刻郭茂先《樂府》陸敕先校本，蓋儲之祕笈者。高碧湄大令心夔謂屢訪泖生，恆見其以面覆書。書上下五色相刺，字紉句緝，充篋溢架，耳目所際，身所周旋者，皆書也。寒暑晦明，殆不徵其氣候，與游八九年，樂未有以徙也。」<br>此書還有二十八卷本，為《道藏》系統，題名爲《淮南鴻烈解》。<br>2014年3月14日購于日本京都紫陽書店。<!--4000円-->

- **白虎通四卷**<br>漢班固撰。乾隆四十九年(1784)抱經堂刊本。四冊全。<br>班固(32—92)，字孟堅，扶風安陵（今陝西咸陽）人。任蘭台令史，著《漢書》《白虎通》《班蘭臺集》等。漢章帝建初四年(79)，校書郎楊終建議，仿西漢宣帝時石渠閣議經故事，於洛陽白虎觀召集諸儒，講議五經同異，史稱白虎觀會議。其旨在協調今古文經學之争，統一經義，永爲後世則。與會者有今古文經學兩派學者數十人，章帝「親稱制臨決」。其記録，由班固整理成書，仿《石渠奏議》名，題作《白虎議奏》。後世又名《白虎通義》《白虎議奏》《白虎通德論》《白虎通》，其題名之大義、卷帙之多少、篇目之離合，眾說紛紜。隋志、新舊唐志皆作六卷。《崇文總目》始作十卷十四篇。晁公武、陳振孫同。<br>《白虎通》乃漢世為統一經學思想而所為作，乃一今文經學、公羊學之綜述。如其開篇即云：「天子者，爵稱也。」此與古文經學如《左傳》《周禮》說法迥異，乃今古文争論之重要問題。今文經學以天子爲爵稱，蓋因漢世一統未久，去古未遠，雖漢承秦制，而於三代、春秋之爵秩，仍有所受。所謂天王、天子，不過爵之一級，非有天人之絕也。顧炎武《日知録·周室班爵録》云：「爲民而立之君。故班爵之意，天子與公、侯、伯、子、男一也，而非絶世之貴。代耕而賦之禄，故班禄之意，君、卿、大夫、士與庶人在官一也，而非無事之食。是故知天子一位之義，則不敢肆於民上以自尊；知禄以代耕之義，則不敢厚取民以自奉。不明乎此，而侮奪人之君，常多於三代以下矣！」<br>此書傳世最早者一爲元大德九年(1305)無錫州學刻本《白虎通德論》，乃據州守劉世常家藏舊本刊刻而成，共十卷。四部叢刊影印即此本。又有元刻小字本《白虎通》。本分上下兩卷，亦四十三篇，篇次稍異。中華再造善本影印即此本。《四庫提要》所論乃元大德本，四卷四十四篇，與今本同。然《標註》孫怡讓云其家藏有大德十卷本。未知孰是。明代有嘉靖元年(1522)傅鑰刻本、嘉靖二十一年葛璚刻本、萬曆十年(1582)胡維新刻《兩京遺編》本、萬曆二十二年蔣杰刻本等。清代有武英殿聚珍版叢書本、四庫全書本等。各本内容無大差異，而書名、卷數有所不同。清乾隆間盧文弨依據傳世諸本及類書、經史文獻等考訂《白虎通》，收入抱經堂叢書。<br>盧文弨(1717—1795)，字召弓，一作紹弓，號矶漁，又號檠齋、抱經、弓父，清仁和（今浙江杭州）人。乾隆十七年進士，官至翰林院侍讀學士。盧校諸書，皆極精審，洵為善本，藏家珍之。《標註》云：「抱經堂校刊本，佳。抱經初據何允中漢魏叢書本精校付雕。後得吳騫所藏北宋時坊刻本，及吳門朱文游所藏上卷影宋、下卷宋刊本。又見朱文游藏元大德本。附校勘補遺于後云。世所行白虎通，皆從元大德本出。以所見宋刊本為最古。」胡玉縉又引陸心源《儀顧堂續跋》，云盧氏校改亦有未盡處，得之于定稿後故也。然盧刊為一代名刻，大醇小疵。得之亦足忭也。<br>2025年4月20日得于嘉寧拍賣會。<!--2000+13.5%=2270-->

- **白虎通德論十卷**<br>漢班固撰。民國商務印書館涵芬樓四部叢刊影印本。二冊全。<br>此書影印廖荃孫藝風堂藏元大德九年(1305)重刊宋監本。鈐朱文真書印「內田文庫」。<br>2018年3月30日購于日本東京東城書店。<!--4200-->

- **白虎通疏證十二卷**<br>漢班固撰，清陳立疏證。光緒元年(1875)淮南書局刊本。一夾四冊全。<br>陳立有《公羊義疏》，已著錄。《清史稿·本傳》謂：「初治公羊也，因及漢儒說經師法，謂莫備於白虎通。先為疏證，以條舉舊聞、暢隱扶微為主，而不事辨駁，成白虎通疏證十二卷。」<br>此書開本28.0×17.7cm，半葉板框高21.5cm，寬11.6cm。半葉十二行，行二十四字，注小字雙行同。左右雙邊，白口單魚尾。版心中刻「白虎通疏證」及卷數，下刻葉數。題名葉原闕。字劃爽利，墨色濃黑。<br>2017年4月22日購于日本東京山本書店。<!--91800円-->

- **獨斷一卷**<br>漢蔡邕撰。光緒元年(1875)湖北崇文書局刊本。一冊全。<br>蔡邕(133—192)，字伯喈，陳留郡圉縣人。早年師從太傅胡廣。歷任司徒掾、平阿縣長、郎中、議郎等職。修撰《東觀漢記》，書「熹平石經」。董卓時官至左中郎將，封高陽鄉侯，世稱「蔡中郎」。董卓伏誅後，為司徒王允所殺。蔡邕精通音律，博通經史，擅寫辭賦，書法精妙，藏書頗豐。著有文集二十卷，早佚。明人張溥輯有《蔡中郎集》。<br>諸家皆著錄為二卷。晁公武《讀書志》：「撰雜記自古國家及漢朝故事，王莽無髮，蓋見於此。公武得孫蜀州道夫本，乃閣下所藏。」陳振孫《解題》：「記漢世制度、禮文、車服及諸帝世次，而兼及前代禮樂。舒、台二郡皆有刻本。向在莆田嘗錄李氏本，大略與二本同，而上下卷前後錯互，因並存之。」《四庫提要》：「王應麟《玉海》謂：『是書間有顛錯。嘉祐中，余擇中更為次序，釋以己說，故別本題《新定獨斷》。』擇中之本今不傳。然今書中序歷代帝系末云：『從高祖乙未(前206)至今壬子歲四百一十年』。壬子為靈帝建寧五年（石按即熹平元年，西172。然高祖乙未至熹平壬子僅377年。數必有誤。），而靈帝世系末行小注乃有二十二年之事，又有獻帝之謚，則決非邕之本文，蓋後人亦有所竄亂也。」石按：靈帝下雙行小字注云：「二十二年。生史侯。董卓殺之。立史侯弟陳留王為帝。」二十二年廼靈帝在位總年數。靈帝崩、董卓進京殺史侯、立陳留王乃中平六年(189)一年中事。董卓敗後，蔡邕為王允所殺，在初平三年(192)。及見董卓弒君廢立之事。未見書「獻帝」，蓋館臣失檢耳。《提要》又云：「蔡邕為是書於禮制多信《禮記》，不從周官。若五等封爵，全與大司徒異，而各條解義與鄭玄《禮注》合者甚多。其釋大祝一條，與康成《大祝注》字句全符，則其所根據，當同出一書。又《續漢書》輿服志樊噲冠廣九寸，高七寸，前後出各四寸，是書則謂高七寸，前出四寸，其詞小異。劉昭《輿服志注》引《獨斷》曰：『三公、諸侯九旒，卿七旒。』今本則作『三公九，諸侯、卿七』。建華冠注引《獨斷》曰：『其狀若婦人縷鹿。』今本並無此文。又《初學記》引《獨斷》曰：『乘輿之車皆副轄者，施轄於外乃複設轄者也。』與今本亦全異。此或諸家援引偶訛，或今本傳寫脫誤，均未可知。然全書條理統貫，雖小有參錯，固不害其宏旨，究考証家之淵藪也。」<br>此書最早有宋淳熙呂宗孟刊本。明嘉靖中喬世寧刊《蔡中郎集》本。弘治十六年劉遜重刊宋本（四部叢刊影印）。許氏有明金維垣刊本。漢魏叢書本。廣漢魏叢書本。格致叢書本。百川學海本。古今逸史本。抱經堂校刊本。余所藏乃光緒元年(1875)湖北崇文書局刊本。不分卷。開本27.0×17.3cm，半葉板框高19.2cm，寬14.8cm。半葉十二行，行二十四字。四周單邊，小黑口雙魚尾。版心中刻「獨膽」，下刻葉次。題名篆書大字「獨斷」，牌記框內隸書「光緒紀元夏月湖/北崇文書局開雕」。不分卷。竹紙本一冊全。<br>得于雅虎拍卖。<!--4290円-->

- **劉子十卷**<br>北齊劉晝撰。光緒十三年(1887)定州王氏刻板。1985年河北人民出版社木板刷印。一冊全。<br>此書亦題《劉子新論》《新論》《流子》《德言》《石匏子》《孔昭子》等名。《隋志》著錄為十卷。《唐志》作梁劉勰撰。晁公武《讀書志》作三卷，云：「齊劉書孔昭撰，唐袁政注。凡五十五篇。言修心治知之道，而辭頗俗薄。或以為劉勰，或以為劉孝標，未知孰是。」陳振孫《書錄解題》作五卷，云：「劉書孔昭撰。播州錄事參軍袁孝政為序。凡五十五篇。案《唐志》十卷，劉勰撰。今序云畫傷已不遇，天下陵遲，播遷江表，故作此書。時人莫知，謂為劉勰，或曰劉歆、劉孝標作，孝政之言云爾。終不知畫為何代人。其書近出，傳記無稱，莫詳其始末，不知何以知其名畫而字孔昭也。」《四庫提要》云《隋志》不著錄，不知何故。館臣具論作者非劉勰、劉孝標、劉歆，然於劉晝仍無可考云。<br>《劉子》有六朝末期敦煌遺書鈔本及七種寫於唐代之敦煌殘卷。新疆亦有《劉子》殘卷二種。宋刻本二種：南宋小字本，卷一、二亡佚，用明刻本補配，現藏於上海圖書館；一本録於《天禄琳琅書目後編》。元刻本見於明晁瑮《晁氏寶文堂書目》，然今不存。明刻本則有《道藏》本、程榮《漢魏叢書》本、《子彙》本。清刻本多從明本而來。清光緒年間王灝輯刊《畿輔叢書》本《劉子》十卷。書板現存定州市博物館。80年代河北人民出版社木板刷印。余所藏即此本也。<br>2017年5月18日購于中國書店中關村店。<!--160-->

- **顏氏家訓彙注二卷附錄五卷**<br>北齊顏之推撰。周法高注。1960年台北「中央研究院」鉛字排印。一函四冊全。<br>此書原題《家訓》。《隋志》不著錄，《唐志》《宋志》俱作七卷，今本止二卷。晁公武《讀書志》：「北齊顏之推撰。之推，本梁人，所著凡二十篇。述立身治家之法，辨正時俗之謬，以訓諸子孫。」《四庫提要》云：「今觀其書，大抵於世故人情，深明利害，而能文之以經訓，故《唐志》《宋志》俱列之儒家。然其中歸心等篇，深明因果，不出當時好佛之習。又兼論字畫音訓，並考正典故，品第文藝，曼衍旁涉，不專為一家之言。今特退之雜家，從其類焉。」<br>《顏氏家訓》舊有趙曦明注、盧文弨補注。周法高博采眾說，於趙盧二家之注，缺者補之，誤者正之。並彙列趙氏注、盧氏補注，及周氏補正，合為《彙注》。底本為盧氏抱經堂叢書本，以各本參校。收入台北「中央研究院史語所專刊」。<br>2019年6月29日網購于日本大阪天牛書店。<!--16000円-->

- **激書二卷**<br>明賀貽孫撰。民國六年(1917)南昌退廬豫章叢書本。白紙本。二冊全。<br>賀貽孫(1605—1688)，字子翼，江西永新人。九歲能文，稱神童。與萬茂先、陳士業、徐巨源、曾堯臣等結社豫章。明亡後，隱居不出。順治七年，督學使樊纘慕其名，特列貢榜，不就。康熙時，巡按御史笪重光薦以博學鴻儒，乃剪髮衣緇，遁入深山，以著述終老。著《易觸》《詩觸》《詩筏》《騷筏》《水田居激書》等。<br>《清史稿·本傳》云：「激書者，備名物以寄興，紀逸事以垂勸，援古鑒今，錯綜比類。言之不足，故長言之，長言之不足，故危悚惕厲，必暢所欲言而後已，激濁揚清。始自貴因，終於空明，凡四十一篇。」《四庫提要》云：「是書凡三十三篇。以《激書》名者，自云深感夫激我者成我之德，故記而述之。所述皆憤世嫉俗之談，多証以近事。或舉古事，易其姓名，借以立議，若《太平廣記》貴公子煉炭之類；或因古語而推闡之，如蘇軾書孟德事之類。其文稱心而談，有縱橫曼衍之意，而句或傷於冗贅，字或傷於纖麗，蓋學莊子而不成者，其大旨則黃、老家言也。」<br>余藏此書為民國六年(1917)南昌胡思敬所刻豫章叢書之零種。此書開本……cm，半葉板框高……cm，寬……cm。半葉十行，行二十字。左右雙邊，黑口無魚尾。版心中刻「激書」及卷次，下刻葉次。版心最下方刻「豫章叢書」。題名真書大字「激書」，牌記框內隸書「丁巳仲秋栞于南昌退廬」。白紙本二冊全。<br>2013年〇月〇日購于日本京都彙文堂書莊。<!--1500円-->

- **日知錄集釋三十二卷**<br>清顧炎武撰。光緒二十二年(1896)湖北崇文书局刊本。白纸本。二函十六冊全。<br>《日知錄》以康熙九年(1670)顧炎武在符山堂自刻本為最早，僅八卷。此後此書藁本逐漸編訂為三十卷。康熙三十四(1695)年，顧門弟子潘耒據遺稿重新編次，並加删削，成三十二卷本，以遂初堂之名刊于福建建陽。其後多種《日知錄》皆祖此本，有《中華再造善本》影印本。四庫館臣據潘本抄錄，復加刪改。道光十四年(1834)，黃汝成于西谿草廬刊刻《日知録集釋》三十二卷，集九十餘家校注，附刻刊誤四卷，成就最著，流傳最廣。《集釋》雖集諸家之長，仍沿潘本之闕。鈔本多存原貌，如杭州范氏淨琉璃室藏本、北京大學藏本、楊崇和楓江書屋藏雍正鈔本，皆可補刻本之佚。楓江書屋藏雍正鈔本乃何焯、張繼舊藏，有黃侃、黎經誥題跋，1958年曾在台灣整理出版。2022年華東師範大學出版社影印雍正鈔本，學者得一窺原書真面。如遂初堂本删去「素夷狄行乎夷狄」「胡服」「李贄」「鍾惺」四條。四庫館臣亦不及見。館臣又删去「左衽」「三韓」「夷狄」「徙戎」「胡嚨」「胡」六條。總計十條。此均賴清鈔本保存原貌[^rizhilu]。<br>余所藏為光緒二十二年(1896)湖北崇文书局重刊本《日知錄集釋》。<br>2019年3月〇日購于日本東京琳瑯閣書店。

- **陔餘叢考四十三卷**<br>清趙翼撰。乾隆五十五年(1790)湛貽堂刊本。一夾八冊全。<br>趙翼有《廿二史剳記》，已著錄。此書為趙翼自黔西罷官返家後所作之讀書筆記。自序謂：「問視之暇，仍理故業。日夕惟手一編。有所得輒劄記別紙。積久遂得四十餘卷。以其為循陔時所輯，故名曰《陔餘叢考》。」全書共四十三卷，不分門目，編次以類相從，分經義、史學、掌故、藝文、紀年、官制、科舉、風俗、喪禮、器物、術數、神佛、稱謂、雜考等類。<br>此書初刻本為乾隆五十五年湛貽堂刊本。余所藏即此本也。開本24.4×15.8cm，半葉板框高18.1cm，寬14.0cm。半葉十一行，行二十一字，注小字雙行，行三十二字。左右雙邊，白口單魚尾。版心上刻「陔餘叢考」，魚尾下刻卷次，版心下方刻葉次。題記右上方體小字「乾隆庚戌」，中部大字「陔餘叢考」，左下小字「湛貽堂藏板」。竹紙本一夾八冊全。此本書之初印本，字劃爽利，墨色濃黑，嶄然未觸，略有蟲蛀，整體品好。<br>2025年10月25日得于海王村拍賣。<!--3500+13%=3955-->

- **札迻十二卷**<br>清孫怡讓撰。光緒二十年(1894)孫氏籀䯧刻板二十一年校正重修本。一函四冊全。<br>孫怡讓(1848—1908)，字仲容，號籀廎，浙江溫州瑞安人。同治六年(1867)舉人。後任刑部主事、京師大學堂教習、禮部禮學館總纂。三應春闈不第，遂絕意仕進，專心著述。精研經子，尤擅小學。著有《墨子閒詁》《周禮正義》《古籀拾遺》《古籀餘論》《九旗古義述》《契文舉例》《名原》《尚書駢枝》《札移》《籀廎述林》《溫州經籍志》《籀廎遺著輯存》等。<br>本書乃孫怡讓讀書時校勘古書的札記，自易緯、雜史、諸子、楚辭，共校書七十八種。（其中《易辨終備鄭康成注》一種目錄失載。）俞樾序云：「至其精孰訓詁、通達假耤、援據古籍以補正訛奪，根柢經義以詮釋古言，每下一說，輒使前後文皆怡然理順。」<br>本書初版於光緒二十年(1894)，為孫氏自定。一年後又有所重修更定，更為完善。余所藏即此本。開本26.8×15.1cm，半葉板框高17.7cm，寬13.9cm。半葉十二行，行二十三字，注小字雙行同。左右雙邊，小黑口單魚尾。版心中刻「札一」等，下刻葉次。題記篆書大字「札迻/十二卷」，牌記方框內真書中字「光緒廿年/刊成籀䯧」。卷首有光緒二十一年(1895)俞樾敘、目錄、光緒十九年(1894)孫氏自敘。末卷末行刻「光緒乙未八月重斠正修版」(1895)。竹紙本。一函四冊全。墨色濃黑，嶄然未觸。卷首首行有一小方印楷書「二木」，乃日本學者舊藏。待考。<br>2025年10月26日得于嘉寧拍賣。<!--2500+13.5%=2837.5-->

#### 小說

- **世說新語六卷附引用书目佚文校勘考证**<br>宋劉義慶撰，梁劉孝標注。光緒十七年(1891)思賢講舍刊本。白紙本。一函四冊全。<br>《提要》云：「黃伯思《東觀餘論》謂《世說》之名肇於劉向，其書已亡，故義慶所集名《世說新書》。段成式《酉陽雜俎》引王敦澡豆事，尚作《世說新書》可証。不知何人改為《新語》。蓋近世所傳。然相沿已久，不能複正矣。所記分三十八門，上起後漢，下迄東晉，皆軼事瑣語，足為談助。」<br>是書存世之最早者為日本尊經閣藏南宋紹興董弅刻本，中土失傳。1955年文學古籍刊行社據之影印。又近日古椿閣影刻此本，刷印三百部，墨印本價萬餘。中土所傳者皆祖南宋淳熙陸遊本。《標註》云：「明嘉靖乙未袁褧刊本，佳。」又云：「乃以陸遊刊本翻刻于吳郡。分上中下三卷，每卷又分為上下。」「近年周氏紛欣閣刊本，佳。」紛欣閣本乃翻刻袁褧本也。王先謙校記言局刻本初無袁本，因以周氏紛欣閣本付刊。後得袁本，初思剜改，然終不行。乃與葉德輝對勘二本，旁校群書，擇善而從，補為校勘小識，「以待讀者之抉擇。既不蹈汲古剜補之陋，亦不類書帕繆種質相仍，而浦江刊校之功亦不至泯滅云」。余嘉錫《世說新語箋疏》即以此書為底本，又上海古籍出版社1982年影之以行世，其精善可知矣。<br>此書開本26.9×16.8cm，半葉板框高17.2cm，寬13.7cm。半葉十一行，行二十四字，注小字雙行同。左右雙邊，黑口單魚尾。版心中刻「世說新語卷上之上」等，下刻葉數。題記篆書「世說新語六卷」，牌記「光緒十有七秊思賢講舍開雕」。白紙本一函四冊全，函套為後配。極初印，字劃爽利，墨色濃黑，嶄然未觸，開卷怡然，真善本也。<br>2022年10月28日購于日本東京琳瑯閣書店。<!--120000円-->

- **續幽怪錄四卷**<br>唐李復言撰。民國商務印書館涵芬樓四部叢刊續編影印本。一冊全。<br>此書底本為常熟瞿氏鐵琴銅劍樓藏南宋書棚本，為臨安府太廟前尹家書籍鋪刊行。錢尊王《讀書敏求記》著錄之茅亭客話十卷，亦出於此鋪。此本歷經明顏元慶、清鄭敷教、黃丕烈、汪士鐘、鐵琴銅劍樓遞藏，後入國家圖書館。《續古逸叢書》亦影印此本。<br>2014年3月14日購于日本京都紫陽書店。<!--2200円-->

- **青瑣高議前集十卷後集十卷別集七卷**<br>宋劉斧撰。民國間董康誦芬室刊板。中國書店90年代木板刷印。一函三冊全。<br>晁公武《讀書志》著錄為十八卷，云：「載皇朝雜事及名士所撰記傳。然其所書，辭意頗鄙淺。」《四庫總目》云：「不著撰人名氏。晁公武《讀書志》及《宋史藝文志》皆著錄，亦皆不云誰作。趙與旹《賓退錄》稱為劉斧《青瑣高議》，當必親見其標題。前有孫副樞序。不稱名而舉其官，他書亦無此例，其為里巷俗書可知也。所紀皆宋時怪異事跡，及諸雜傳記，多乖雅馴，每條下各為七字標目。如張乖崖明斷分財，回處士磨鏡題詩之類，尤近於傳奇。間有稱議曰者，寥寥數言，亦多陳腐。《讀書志》稱其詞意鄙淺，良非輕詆。公武所錄作十八卷，《宋史·藝文志》亦同，此本乃多兩卷，或坊賈傳刻，又有所竄入歟？」

- **青瑣高議前集十卷後集十卷別集七卷**<br>宋劉斧撰。民國間董康誦芬室刊板。中國書店2008年木板刷印。一函三冊全。<br>同前。後印本。定價630圓。<br>購書時間不詳。石在太學時常往中國書店中關村店讀書。或購之於此。

#### 釋家

- **方廣大莊嚴經十二卷**<br>唐地婆訶羅譯。光緒三十一年(1905)揚州藏經院刊本。<br>又名神通遊戲。書前有武則天御制序，言譯此經之緣起。書成於垂拱元年(685)。《佛學大辭典》云：「佛在祇洹，中夜入佛莊嚴三昧，放頂髻之光，照凈居天，凈居天子來問法，佛受其請，晨朝為眾宣說，有二十七品，說佛住兜率天宮乃至降生成道轉法輪之八相。與普曜經同本，但品有開合。」<br>2012年3月購於日本京都匯文堂書莊。<!--2000円-->

- **百喻經二卷**<br>天竺僧伽斯那撰。求那毗地譯。民國三年(1914)金陵刻經處刻板，1981年重印。一冊全。<br>又稱百句譬喻經、百句譬喻集經、百譬經、百喻集。書前有《百句譬喻經記》，曰：「永明十年九月十日中天竺法師求那毗地出脩多羅藏十二部經中鈔出譬喻，聚為一部，凡一百事。天竺僧伽斯法師集行大乘為新學者撰說此經。」求那毗地漢譯於南齊永明十年(492)。收於大正藏第四冊。《佛學大辭典》云：「本經乃集錄有關善惡罪福報應之譬喻故事而成，以寓言形式，用一百（今存九十八喻）事例來說明佛教之基本教義。大部分故事系以一般民眾為對象，亦有對外教徒、出家眾、國王等而說者。內容包括︰愚人食鹽喻、婦女欲更求子喻、入海取沉水喻、毗舍闍鬼喻、估客駝死喻、歡喜丸喻、口誦乘船法而不解用喻等，悉皆利用譬語教訓，以增加理解。」魯迅頗重此經，作題記云：「嘗聞天竺寓言之富，如大林深泉，他國藝文，往往蒙其影響。即翻為華言之經中亦隨在可見。明徐元太輯《喻林》，頗加搜錄，然卷帙繁重，不易得之。佛藏中經，以譬喻名者，亦可五六種，唯《百喻經》最有條貫。」<br>此書乃魯迅于1914年在金陵刻經處捐資為其母魯瑞祈福所刻。1981年紀念魯迅誕辰一百周年，金陵刻經處用原板重印。前附趙樸初識語，言金陵刻經處於文化大革命後重印經書、首之以《淨土四經》《百喻經》《楊仁山居士遺集》之緣起。余所藏即此重印本也。開本25.0×16.2cm，半葉板框高18.0cm，寬13.0cm。半葉十行，行二十字。左右雙邊，細黑口，無魚尾。版心中部刻「百喻經」及卷數，下部刻葉數。書後印「會稽周樹人施洋銀六十圓敬刻此經連圈計字/二萬一千零八十一個印送功德書一百本餘貲/六圓撥刻地藏十輪經/民國三年秋九月金陵刻經處識」。<br>2018年3月28日購于日本東京東城書店。<!--5000円-->

- **地藏菩薩本願經二卷**<br>舊題唐實叉難陀譯。民國十九年(1930)金陵刻經處刊板，2024年重印。白紙本。一冊全。<br>又稱《地藏本願經》《地藏本行經》《地藏本誓力經》，共二卷，流通本作三卷。收於大正藏第十三冊。丁福保曰：「經中載佛升忉利天，為母說法。復召地藏大士，永為幽明教主。使世人有觀者，皆得報本薦親。咸登極樂。此經多說地獄諸相，及追薦之功德。佛門中之孝經也。」計分十三品： (一)仞利天宮神通品，(二)分身集會品，(三)觀眾生業緣品，(四)閻浮眾生業感品，(五)地獄名號品，(六)如來贊嘆品，(七)利益存亡品，(八)閻羅王眾贊嘆品，(九)稱佛名號品，(十)校量布施功德緣品，(十一)地神護法品，(十二)見聞利益品，(十三)囑累人天品。《佛學大辭典》云：「本經經題下署有唐於闐國三藏沙門實叉難陀譯，然開元釋教錄、貞元新定釋教目錄等皆無此一記載；又宋、元、明、高麗等諸藏中唯明藏收之，而比明藏更早之宋、元、高麗等諸藏皆未收，故實叉難陀傳譯之說似不足采信。」又云：「本經內容所敘述之地獄景況與地藏菩薩之性格，甚能融合民間之通俗信仰，故廣為普及，尤以明清之時為然。據日本學者羽溪了諦之推定，本經乃成立於中亞之於闐。另據松本文三郎之研究，本經或為仿照凈土經典敘述阿彌陀佛之本願，以《地藏十輪經》為骨架，後經學者增補而成之偽經。」<br>余藏此書乃金陵刻經處1930年版2024年重印本，乃木板刷印書之最新者。開本26.4×16.5cm，半葉板框高17.4cm，寬13.1cm。半葉八行，行二十字。左右雙邊，無欄線，細黑口，無魚尾。版心中部刻「地藏菩薩本願經卷上」或「下」，下部刻卷內葉數。書後牌記印「金陵刻經處」「公元二〇二〇年印」及地址、電話、郵政編碼。乃用民國十九年書版新刷也。藍布封面，綾布包角。一冊全。<br>2025年5月22日購于南京金陵刻經處法物流通處。

- **僧史略三卷**<br>宋贊寧撰。刊刻年代不詳。2001年金陵刻經處重印。<br>又稱《大宋僧史略》。收於大正藏第五十四冊。僧寧繫於宋太宗太平興國年間奉詔撰述，以護教立場而著此史，介紹佛教教團制度、儀禮、戒律、懺法。卷上敘論佛陀誕生之年代、佛教之東傳、伽藍之創造、譯經、譯論、譯律、出家、受戒、懺悔、經論講義之沿革、僧講、都講，以及禪法傳入我國之經過等。卷中主要敘述教團制度，如僧正、僧統等之沿革。卷下敘論紫衣、大師號、戒壇、宗教結社之歷史、齋會、結社之起源，以及度僧之方法。此外亦收錄摩尼教之記事。<br>某年月日購于金陵刻經處。

- **六祖壇經一卷**<br>唐慧能說，法海錄。民國十八年(1928)金陵刻經處重刊，2024年重印。白紙本。一囊一冊全。<br>慧能(638—713)，又作惠能，禪宗第六祖，號六祖大師、大鑒禪師。俗姓盧，祖籍河北範陽，生於南海新興。《六祖壇經》全一卷。全稱《六祖大師法寶壇經》。又稱《法寶壇經》、《壇經》。《新唐書·藝文志》稱為《六祖法寶記》。收於大正藏第四十八冊，其敦煌寫本亦收於同冊。為禪宗六祖慧能於韶州大梵寺之說法內容，由其弟子法海集錄而成。共分十門：行由、般若、疑問、定慧、坐禪、懺悔、機緣、頓漸、宣詔、付囑。胡適、錢穆、楊鴻飛等曾論辯此書之作者。文繁不錄。<br>此書以敦煌手抄本為最古，本題名為《南宗頓教最上大乘摩訶般若波羅蜜經六祖惠能大師於韶州大梵寺施法壇經兼授無相戒》。內文云：「惠能大師於大梵寺講堂中，昇高座」。此說法者及說法地。「說摩訶般若波羅蜜法，授無相戒」。此所說法門內容。「六祖惠能大師於韶州大梵寺施法壇經」，乃其正名。又有惠昕本（興聖寺本）。書前有惠昕序，系根據繁本《壇經》刪定而成。後傳入日本，又有金山天寧寺本及大乘寺本，題作《韶州曹溪山六祖大師壇經》，卷數品門均同。又有高麗傳本。題作《六祖法寶壇經》，疑即德異刊本(1290)，元延祐三年(1316)、明萬歷二年(1574)重刊，光緒九年(1883)再刊。前有德異《略序》，記述六祖身世，正文分十品。明正統本及曹溪原本，題作《六祖大師法寶壇經》，正文前之《略序》、各品題名均與高麗傳本同。又有明南藏本。前有宋契嵩撰《六祖大師法寶壇經贊》。題下有「風幡報恩光孝禪寺住持嗣祖比丘宗寶編；僧錄司右闡教兼鐘山靈谷禪寺住持凈戒重校」。不分品、卷。萬歷四十八年趙琦美所刻房山石經本與此同一體例，但題下重校人改為「明周至住山比丘圓載、西吳學人真程同校」。此書通行本題作《六祖法寶壇經》，前有德異序。《略序》改作《六祖大師緣起外紀》，亦分十品，次第略有更動。金陵刻經處即以此為底本。然不刊德異序，正文第一品作「自序」，餘同。書後有《六祖大師事略》一篇。篇後有題記「民國十八年十月經房出貲重刊金陵刻經處識」。<br>余藏此書乃金陵刻經處1929年刻板2019年重印本。開本26.4×16.4cm，半葉板框高17.7cm，寬12.4cm。半葉八行，行二十字。左右雙邊，無欄線，細黑口，無魚尾。版心中部刻「壇經」，下部刻葉數及「實一」。書後牌記印「金陵刻經處」「公元二〇一九年印」及地址、電話、郵政編碼。藍布封面，綾布包角。一囊一冊全。<br>2025年5月22日購于南京金陵刻經處法物流通處。<!--323-->

- **菜根譚二卷**<br>明洪應明撰。光緒元年(1875)南京流通經處校刊，2009年金陵刻經處重印。<br>洪應明，字自誠。號還初道人。里貫未詳。萬曆年間文人。著有《菜根譚》《仙佛奇蹤》等。<br>又作《菜根談》。本書採用語錄之形式，融儒、老莊、禪學之說於一體，描述仕宦、保身、待人處世之道及辭官後閒居之樂。<br>某年月日購于南京金陵刻經處。

#### 道家

- **老子二卷**<br>魏王弼注。清光緒元年(1875)浙江書局刊本。一冊全。<br>王弼(227—249)，字輔嗣，經學家。著有《周易注》《周易略例》《老子指略》等。<br>《四庫提要》曰：「《隋書·經籍志》載老子《道德經》二卷，王弼注。《舊唐書·經籍志》作《玄言新記道德》二卷，亦稱弼注，名已不同。《新唐書·藝文志》又以《玄言新記道德》為王肅撰，而弼所注者別名《新記玄言道德》，益為舛互。疑一書而誤分為二，又顛錯其文也。惟《宋史藝文志》作 王弼《 老子注》，與此本同。今從之。」……「後有政和乙未晁說之跋，稱文字多謬誤。又有乾道庚寅熊克重刊跋，稱近世希有，蓋久而後得之。則書在宋時，已希逢善本矣。」<br>此書底本為明華亭張之象刻本。<br>購買日期待考。

- **老子翼八卷**<br>明焦竑撰。清光緒二十一年(1895)袁昶刊板，2009年金陵刻經處重印。白宣紙本。一函四冊全。<br>焦竑有《國史經籍志》，已著錄。此書《四庫總目》作三卷，提要曰：「是編輯韓非以下解《老子》者六十四家，而附以竑之《筆乘》，共成六十五家，各採其精語，裒為一書。其首尾完具，自成章段者，仿李鼎祚《周易集解》之例，各標舉姓名，列本章之後；其音義訓詁但取一字一句者，則仿裴駰《史記集解》之例，聯貫其文，綴本章末句之下。上下篇各為一卷，附錄及考異共為一卷。不立道經、德經之名，亦不妄署篇名，體例特為近古。所採諸說，大抵取諸道藏，多非世所常行之本。竑之去取，亦特精審。大旨主於闡發玄言，務明清淨自然之理。如葛長庚等之參以道家爐火，禪學機鋒者，雖列其名，率屏不錄，於諸家注中為博贍而有理致。蓋竑於二氏之學本深於儒學，故其說儒理者多涉悠謬，說二氏之理者轉具有別裁云。」《道藏·提要》云：「道藏本則每卷分爲二，凡六卷。又有八卷本則上下篇各釐爲上中下三卷，附錄、考異各爲一卷。是編彙輯之《老子》註解，自韓非、嚴君平、河上公而下，有鍾會、王弼、鳩摩羅什、傅奕、李約、司馬光、蘇子由、王元澤、張平叔、陳景元、丁易東、林希逸、杜道堅等凡六十四家。而焦竑所撰《筆乘》亦並載於章末，凡十餘見。諸家註解中又以蘇註爲主，幾於每章首皆載其說。援引古籍有《詩》《左傳》《公羊》《爾雅》《管子》《莊子》《山海經》《考工記》《白虎通》《參同契》等凡數十種。焦氏以《老子》言道，『明無爲也』、『明有之無也』『即有以證無者也』。附錄一卷爲有關老子之傳記、軼事及歷代各家評述凡六十五則。《考異》一卷則除本經所錄之考校外，凡所見《老子》各本文字異同，均載入《考異》，可資校勘。要之，是編博觀約取，採摭頗富，爲治老學者要籍之一。」<br>余藏此書乃金陵刻經處用袁昶之「漸西村舍」光緒二十一年刻書版2015年重印本。開本26.6×16.5cm，半葉板框高17.7cm，寬12.9cm。半葉十行，行二十字，注小字雙行同。左右雙邊，細黑口，無魚尾。版心中部刻「老子翼」及卷數，下部刻卷內葉數及「漸西村舍」。末葉末行印「光緒二十一年開雕」「板存金陵刻經處」。無題名葉。卷前有萬曆戊子年(1588)年王元貞序及萬曆丁亥(1587)焦竑自序。書後牌記印「金陵刻經處」「公元二〇〇九年印」及地址、電話、郵政編碼。藍紙封面。一函四冊全。此板遞經清、民國、<br>國朝，重印于百二十年之後，亦可稱三朝本矣。百餘年間兵蠹水火，天災人禍，而完好無損，猶可新刷行世，略無漫漶，如有神護持焉。<br>〇年〇月〇日購于南京金陵刻經處法物流通處。<!--628-->

- **老子翼八卷**<br>明焦竑撰。清光緒二十一年(1895)袁昶刊板，2015年金陵刻經處重印。白紙本。一函四冊全。<br>同前。後印本。藍布封面，綾布包角。一函四冊全。<br>2025年5月22日購于南京金陵刻經處法物流通處。<!--628-->

- **馬王堆漢墓帛書壹**<br>1974年文物出版社影印本。二冊全。<br>1971年，湖南省軍區在建造防空洞時發現馬王堆漢墓。乃西漢初期長沙國丞相軑侯利蒼之家族墓地。其中二號墓墓主軑侯利蒼約下葬於呂后二年(前186)，三號墓墓主利蒼之子下葬於西漢文帝前元十二年(前168)，一號墓墓主利蒼妻下葬年代略晚。1973年發掘出土大量漆木器、紡織品、簡帛書等共二萬餘件。其中含篆書、隸書寫本各一種，即本書也。<br>帛書《老子甲本》及卷後佚書合抄成一長卷，卷在一長條形木片上。帛書高約24厘米，朱絲欄墨書，字在篆隸間。此卷帛書不避漢高帝劉邦、高后呂雉諱，字體接近秦篆，抄寫年代可能在高帝時期，即公元前206年至195年間。絲帛已有破損，文字多有殘缺。帛書內容完整，與通行本 81 章內容基本相同，但德經在前，道經在後。帛書《老子乙本》出土於三號墓東邊箱一個長方形漆奩盒下層，與卷前四篇古佚書合抄在一幅寬帛上，摺疊後放在漆奩內，出土時沿摺痕斷成三十二片。整幅帛書原高約48厘米（現已斷成上下兩截），朱絲欄墨書，為規範的八分隸，非常工整。德經在前，道經在後，與通行本相反。上下篇卷尾分別注有德「三千四十一」、道「二千四百二十六」。此本不分章，與甲本的章次基本一致，略有幾處不同。此卷避邦字諱，不避漢惠帝劉盈、文帝劉恆諱，字體與同墓所出文帝三年紀年之《五行占》相似，抄寫年代可能在文帝時期，即公元前179年至169年間。<br>此書整理為整理為《老子甲本及卷後古佚書》《老子乙本及卷前古佚書》二卷。二本句型、虛詞、古今字、假借字均有系統性差別，乃二種來源不同之古本。高明《帛書老子校正》曰：「帛書《老子》甲乙本在當時只不過是一般的學習讀本，皆非山本。書中不僅有衍文脫字、誤字誤句，而且使用假借字也極不慎重。出土時又因自然損壞，經文皆有殘缺。但是，它的珍貴，主要是抄寫的時間早。近古必存真，因而較多地保存《老子》原來的面貌。尤其是同墓出土兩個來源不同的古本，不僅可相互印證，而且同時用兩個古本一起勘校今本，對訂正今本訛誤，更有價值。通過校勘表明，世傳《老子》諸本，經文皆有訛誤，被後人改動之處甚多。常因一字之訛，則經義全非。」<br>2026年1月3日得於孔網拍賣。<!--2000+15%=2300-->

- **莊子八卷**<br>晉郭象注。清光緒……年浙江書局刊本。一函四冊全。

- **莊子內篇註四卷**<br>明釋德清注。清光緒十四年(1888)金陵刻經處刊板，2009年重印。一函二冊全。<br>德清有《中庸直指》，已著錄。<br >此書半葉八行，行二十字。左右雙邊，細黑口無魚尾。版心中刻「莊子內篇註」及卷次、篇名，下刻葉次。版心下部刻「素七」等。無題名葉。末行刻「光緒十四年冬十二月金陵刻經處識」。書後牌記印「金陵刻經處」「公元二〇〇九年印」及地址、電話、郵政編碼。藍紙封面，一函二冊全。<br>某年月日購于金陵刻經處。

- **莊子集解八卷**<br>清王先謙撰。宣统元年(1909)思賢書局刊本。白紙本。一函三冊全。<br>王先謙有《尚書孔傳參正》，已著錄。序言：「余治此有年。領其要，得二語焉，曰『喜怒哀樂，不入於胸次』。竊嘗持此以為衛生之經，而果有益也。噫！是則吾師也。夫舊注備矣。輒芟取眾長，間下己意，輯為八卷，命之曰集解。」關鋒《莊子內篇譯解及批判》不以為然，云此書「較簡明。王謂『夫舊注備矣。輒芟取眾長』。惜乎，差之遠矣。」梁啟超《近三百年學術史》曰：「清儒於此種空談名理之業，既非所嗜，益非所長，故新注無足述者。王益吾亦有《莊子集解》，比諸所解《荀子》相去霄壤。」此書近代風行一時，多有翻印。近人劉武又撰《補正》以襄之，云：「雖王氏此書，號簡明便讀，然其所集過於疏略，且多舛謬，無怪學生不大了了，由於注者亦不大了了也。爰就王集，加以葺理，期救斯弊，於其疏者補之，謬者正之……使學子讀之，既明其文理，復曉其文法，如是而已。」中華書局1982年同印此二書入新編諸子集成。<br>2022年12月17日購于日本東京山本書店。<!--45000円-->

- **侯官嚴氏評點莊子八卷**<br>清馬其昶撰。藝文印書館1970年影印嚴復批注集虛草堂本《莊子故》。一函四冊全。<br>馬其昶(1855—1930)，字通伯，號抱潤翁，安徽桐城人。早年師從方東樹、吳汝綸等桐城派名家，後以文學聞名。歷任廬江潛川書院主講、桐城中學堂堂長、安徽高等學校校長、清史館總纂，主修《文苑傳》。馬其昶治學以經為本，三十歲後專研群經，著有《周易費氏學》《毛詩學》《桐城耆舊傳》《抱潤軒文集》等。嚴復(1854—1921)，原名宗光，字又陵，後改名復，字幾道，福建侯官縣人。畢業於福建船政學堂、英國皇家海軍學院。任北洋學堂總辦、京師大學堂譯局總辦、上海復旦公學校長、安慶高等師範學堂校長，學部名辭館總編輯。梁啟超稱其為「于中學西學皆為我國第一流人物」。<br>《莊子故》乃馬其昶集桐城派大成之作。書稿成於光緒二十年(1894)，旋有蕭山陳光淞遺經樓刻本。後經馬氏增補修訂，光緒三十二年(1907)其門人李國松刊佈，即集虛草堂本[^zhuangzigu]。此書影印底本為嚴復批注集虛草堂本《莊子故》。嚴復批注此書，不拘泥於字詞訓詁，凡西法、西儒有之者，皆於天頭發覆，以廣其聞。如《逍遙遊》「其堅不能自舉也」，注曰：「堅，謂其物之僵挺，西語所謂Rigidity」。《養生主》「依乎天理」，注曰：「即科學家所謂We must live according nature」。《德充符》「是必才全而德不形者也」，注曰：「《說文》：『才，艸木之初也。从丨上貫，丿，將聲枝葉也。一，地也。』艸木之初，枝葉畢寓。生人之初，萬善畢具。蓋言其最初所蘊蓄之能力，今世西人所謂儲能potential是也」。皆隨文而發，貫通中西。<br>2012年10月購於日本京都紫陽書店。<!--10000円-->

- **抱朴子內篇二十卷**<br>晉葛洪撰。中華書局1985年據遼寧省圖書館藏南宋紹興二十二年(1152)臨安榮六郎刻本影印。一函二冊全。收入古逸叢書三編。<br>2015年6月購於香港梅馨書舍。

---

## 集部

#### 別集

- **楚辭集注八卷辯證二卷後語六卷**<br>屈原撰。宋朱熹注。人民文學出版社1953年影印宋端平本。六冊全。<br>朱熹有《詩集傳》，已著錄。此書底本乃宋端平乙未(1235)年朱熹之孫朱鑑合《楚辭集註》《楚辭辯證》《楚辭後語》三種合刊本。書後有鄭振鐸跋語，詳言此書版本源流及遞藏。此書原大影印本1972年曾作為國禮贈與田中角榮。日本每日新聞社據此影印。又有上海朵雲軒影刻本，號為新殿本，價值鉅萬。余藏此書則為1953年人民文學出版社之縮小影印本也。<br>2018年5月7日購于日本東京東城書店。<!--15000円-->

- **景元刊本楚辞集注八卷辯證二卷後語六卷**<br>屈原撰。宋朱熹注。光绪八年至十年(1882—1884)黎庶昌、楊守敬古逸叢書刻板。扬州广陵古籍刻印社1978年用木板刷印。一函四冊全。<br>朱熹有《詩集傳》，已著錄。<br>黎庶昌(1837—1898)，字蓴齋，貴州遵義人。同治元年(1862)，以廩貢生上《萬言書》，痛陳時弊，朝廷降旨以知縣補用。入曾國藩幕，與張裕釗、吳汝綸、薛福成並「[曾門四弟子」。光緒二年(1876)，隨公使郭嵩燾出任大清國駐英參贊。光緒七年(1881)，出任日本公使。在日本搜求古籍甚富，並輯刻《古逸叢書》，收中土逸書二十六種。歸國後版片運至蘇州江蘇書局，後輾轉入藏揚州廣陵古籍刻印社、揚州雕版印刷博物館。<br>1962年揚州古舊書店用原版重印《楚辭集注》八卷辯證二卷後語二卷；1978年江蘇廣陵古籍刻印社又重印一次。余所藏即1978年重印本也。<br>2019年7月8日購于日本東京東城書店。<!--45000円-->

- **嵇中散集十卷**<br>魏嵇康撰。民國商務印書館涵芬樓影印本。一冊全。<br>此書影印江安傅氏雙鑒樓藏明嘉靖四年(1525)南星精舍刊本。<br>2018年9月19日購于日本大阪天牛書店。<!--3000円-->

- **景宋咸淳本李翰林集三十卷附札記一卷**<br>唐李白撰。線裝書局2001年影印黃岡陶子麟影刊宋咸淳本。一函八冊全。<br>某年月日購於揚州廣陵古籍刻印社。

- **李青蓮全集輯注三十卷附錄六卷**<br>唐李白撰。清王琦注。清乾隆二十四年(1759)寶笏樓刊本。二函十六冊全。<br>王琦(1696-1774)字戴韓，號琢崖、縡庵、魏公、胥山老人、百拙居士，室名清貽堂。錢塘人。著有《李長吉歌詩匯解》《醫林指月》等。此書《四庫全書》《清史稿·藝文志》作《李太白詩集注》。《提要》云：「注李詩者自楊齊賢、蕭士贇後（石按指《分類補注李太白集》），明林兆珂有《李詩鈔述注》十六卷，簡陋殊甚。胡震亨駁正舊注，作《李詩通》二十一卷。琦以其尚多漏略，乃重為編次、箋釋，定為此本。其詩參合諸本，益以逸篇，厘為三十卷，以合曾鞏序所言之數。別以序志、碑傳、贈答題詠、詩文評語、年譜、外紀為附錄六卷。而繆氏本所謂《考異》一卷，散入文句之下，不另列焉。其注欲補三家之遺闕，故采摭頗富，不免微傷於蕪雜。然捃拾殘賸，時亦寸有所長。自宋以來，注杜詩者林立，而注李詩者寥寥僅二三本。錄而存之，亦足以資考證。是固物少見珍之義也。」

- **杜少陵全集箋註二十五卷**<br>唐杜甫撰。清仇兆鰲注。<br>2015年9月26日購于中國書店中關村店。<!--7650-->

- **杜詩鏡銓二十卷**<br>唐杜甫撰。清楊倫注。<br>同治間望三益齋刊本。<br>2016年2月〇日購于中國書店中關村店。<!--4000-->

- **孟東野集十卷**<br>唐孟郊撰。民國商務印書館涵芬樓四部叢刊影印本。二冊全<br>此書影印杭州葉氏藏明弘治十二年(1499)刊本。<br>2011年10月25日購于日本京都紫陽書店。<!--2400円-->

- **玉谿生詩詳注**<br>《四庫全書》著錄朱鶴齡《李義山詩注》三卷。《提要》云：「李商隱詩舊有劉克、張文亮二家注本，後俱不傳。……明末釋道源始為作注。……然其書徵引雖繁，實冗雜寡要，多不得古人之意。鶴齡刪取其什一，補輯其什九，以成此注。後來注商隱集者，如程夢星、姚培謙、馮浩諸家，大抵以鶴齡為藍本，而補正其闕誤。……惟所作年譜，於商隱出處及時事頗有疏漏，故多為馮浩注本所糾。」又著錄徐樹穀、徐炯《李義山文集箋註》十卷，舉《上崔華州書》《重陽亭銘》二篇，為馮浩注本所糾。《書目答問》著錄馮氏《玉谿生詩詳注》，云：「馮浩注。原刻本。勝于朱鶴齡、姚培謙注本。」

- **樊南文集詳註八卷**<br>唐李商隱撰。清馮浩注。同治七年(1868)惪聚堂重校本。四冊全。<br>李商隱(813?—858?)，字義山，號玉谿生，又號樊南生，祖籍懷州河內，出生於鄭州滎陽。開成二年(837)進士。會昌二年(842年)應書判拔萃試，授秘書省正字。時牛李黨爭，故棄京職，為各地幕僚，始信佛教。工詩文，與杜牧、溫庭筠齊名。<br>馮浩(1719—1801)字養吾，號孟亭，浙江桐鄉人。乾隆十三年(1748)進士。授編修，官至御史。丁憂後不復出。居家四十年，潛心著述，授課於常州、浙東、浙西諸書院。著有《孟亭詩文集》《玉溪生詩詳註》《樊南文集詳註》等。長子馮應榴、少子馮集梧皆有文名。<br>《四庫提要》著錄《李義山文集箋註》十卷，徐樹穀箋，徐炯注。《提要》云：「《宋史·藝文志》稱《李商隱文集》八卷，《四六甲乙集》四十卷，《別集》二十卷，《詩集》三卷。今惟《詩集》三卷傳，《文集》皆佚。國初吳江朱鶴齡始裒輯諸書，編為五卷，而闕其狀之一體。康熙庚午，炯典試福建，得其本於林佶。採摭《文苑英華》所載諸狀補之，又補入《重陽亭銘》一篇，是為今本。鶴齡原本雖略為詮釋，而多所疏漏，蓋猶未竟之稿。樹穀因博考史籍，証驗時事，以為之箋。炯複徵其典故訓詁，以為之注。其中《上崔華州書》一篇，樹穀斷其非商隱作。近時桐鄉馮浩注本，則辨此書為開成二年春初作。崔華州乃崔龜從，非崔戎。故賈相國乃賈餗，非賈耽。崔宣州乃崔鄲，非崔群。引據《唐書》紀傳，証樹穀之誤疑。又《重陽亭銘》一篇，炯據《全蜀藝文志》採入。馮浩注本則辨其碑末結銜及鄉貫皆可疑。知為舊碑漫漶，楊慎偽補足之。援慎偽補樊敏、柳敏二碑，証炯之誤信。又據《成都文類》採入《為河東公上西川相國京兆公書》一篇及逸句九條，皆足補正此本之疏漏。然《上京兆公書》乃案牘之文，本無可取，逸句尤無關宏旨。故仍以此本著於錄焉。」《書目答問》著錄《樊南文集詳注》，云：「同上。（石按指上條「馮浩注，原刻本」語）勝于徐樹穀、徐炯《箋註》本。」<br>此書初刻於乾隆四十五年(1780)。板存馮氏家。同治間，曾孫馮寶圻攜書板遷居上海。以初印本重校刊行。余所藏即此本也。開本25.3×16.3cm，半葉板框高18.9cm，寬14.4cm。半葉十一行，行二十五字，注小字雙行，行三十三字。左右雙邊，白口，單魚尾。版心上部刻「樊南文集詳註」，魚尾下刻卷次，下部刻葉次。題名葉隸書大字「樊南文集/詳註」，左上隸書中字「重校本」，左下真書中字「惪聚堂藏板」。卷首有乾隆三十年(1765)錢維城序。卷末有同治七年(1868)馮寶圻跋。末卷封底粘有中國書店舊式定價籤，二圓。<br>首冊封面有一朱文方印，篆書「厚盦/藏書」。待考。<br>2025年10月16日得於嘉寧拍賣。<!--1200+13.5%=1362-->

- **皮子文藪十卷**<br>唐皮日休撰。民國商務印書館涵芬樓四部叢刊影印本。二冊全。<br>皮日休(838—883)，字襲美，一字逸少，號鹿門子、醉吟先生，復州竟陵（今湖北天門）人。咸通八年(867)進士及第。乾符元年(874)遷太常博士。黃巢入長安，任翰林學士。巢敗後不知所蹤。《新唐書·藝文志》錄其著書有《皮日休文集》十卷、《胥臺集》七卷、《文藪》十卷、《詩》一卷、《鹿門皮氏家鈔》七十卷。今則除《文藪》及《松陵集》《全唐詩》所收詩外，皆散佚不傳。據其自序，此書為皮日休咸通七年「射策不上第，退歸州東別墅編次其文，復將貢于有司」之行卷。因「發篋叢萃，蘩如藪澤」，故名《文藪》云。其書以賦、諷悼、文、碑銘讚、文論頌序、箴、雜著、書、詩等體按類編次，共十卷。編定之明年即進士及第矣。<br>此書宋元本無著錄。以明正德袁表刻本為最早。袁本為影刻宋本。孫星衍《廉石居藏書記》著錄云：「十一行，二十字，刻印亦精。前有宋柳開敘，疑是明人重刊，書賈去其敘者。俟再考。」又自注云：「《浙江遺書目》云弘治間刻本。」石案復覈《浙江采集遺書總錄》，未見此說。傅增湘《藏園羣書題記》續編六《明刊皮子文藪跋》云：「明正德庚辰刊本，十一行，行二十字，白口，左右雙邊。其版式狹幅密行，似繆刻《太白集》，意宋刻唐人集多如是也。後有吳下袁表跋，言偶見舍弟褧摹本與諸弟袞、衺勘校鋟棗。袁褧刻《世說》《大戴禮》《楚辭》皆覆宋本，精湛可喜。故其兄刻此書亦頗工整也。第此跋往往為肆估撤去，以冒充宋鐫。曾見數帙，皆不存。偶從文友書坊，得一完帙，乃摹寫附後，亦快事也。」見萬曼《唐集敘錄》轉引。莫友芝《郘亭知見傳本書目》著錄云：「明正德庚辰袁表刻。明許自昌校刻。萬曆中新安刻三種。明刻小字本，佳。」皮錫瑞《師伏堂日記》丙申年(1896)云彼求《皮子文藪》數十年不可得，戊戌年(1898)於書局買影宋本，價六百。然不記何本。袁本清代已罕見。[2021年泰和嘉成拍出一部](https://pmgs.kongfz.com/detail/16_1103127/)，經顧千里、孫毓修、黃裳遞藏。今《中華再造善本》所印即袁本。通行本有光绪八年郯城于氏影刻袁本、光緒二十一年合肥李松壽影刻宋本（實影于本也）。又有明萬曆新安許自昌刊本，半葉九行，行二十字。用明中後期通行之長方字刊之。自序云：「郡中袁氏始獲宋版文藪，刻之家塾。……寥寥數十年，漫漶不傳，書亦漸湮。人未有求之者。」因重刊焉。其行款與袁本異，所具宋本蓋別一本。日本享和二年(1802)重刊許本。余嘗在日本京都紫陽書店見一部，價四萬円。時薪薄，無力購置。後為華東師範大學圖書館購去[^suzhenshu]。<br>四部叢刊之底本半葉九行，行二十字，白口雙魚尾，左右雙邊，書口僅刻一皮字。牌記葉云借湘潭袁氏家藏明刊本景印。字體通作軟字寫刻，且每行首皆空一字，行格實與許本異。此別一明本也，但不見著錄。萬曼《唐集敘錄》轉引《書錄》曰：「皮集以正統中（原注：當為正德）袁氏佳趣本（石案：佳當作嘉）為舊，是刻極罕見。又有正統本之前也，中縫止題皮字，不記卷數，葉排長號，前載柳開序、皮日休序，字體圓活可愛。有錢陸燦、趙懷玉圖記。」萬曼疑其為孫星衍《廉石居藏書記》所言《浙江遺書目》著錄之明弘治本。然孫氏明言此本行格，乃與袁本同。待考。<br>2025年2月25日購于孔網。<!--365-->

- **湛然居士集十四卷**<br>元耶律楚材撰。光緒二十一年(1895)袁昶刊板，2006年中國書店木板刷印。一函四冊全。<br>耶律楚材(1190—1244)，字晉卿， 號湛然居士、玉泉老人， 蒙古名吾圖撒合里（長髯人），契丹族，遼東丹王突欲之八世孫，金尚書右丞耶律履之子。初仕金，後應成吉思汗召，從征西域，歷任太祖、睿宗、太宗三朝宰輔。著有《湛然居士文集》《西遊錄》。今頤和園文昌閣北有其墓祠。<br>《四庫提要》云：「是集所載詩為多，惟第八卷、第十三卷、十四卷稍以書、序、碑、記錯雜其中，編次殊無體例，疑傳寫者亂之。史稱其旁通天文、地理、術數及二氏、醫卜之說，宜其多有發揮。而文止於斯，不敵詩之三四，意者尚有佚遺歟。然十四卷之數與諸家著錄皆符。或經國之暇，惟以吟詠寄意，未嘗留意於文筆也。王士禛《池北偶谈》……以為頗有風味，而稱其集多禪悅之說。……今觀其詩，語皆本色。惟意所如，不以研煉為工。雖時時出入內典，而大旨必歸於風教。」王鄰序曰：「中書之言，如詠物之外，多以國事歸美為章句，雖稷契之忠皋陶之嘉，未易過此。」顧嗣立《元詩選》：「按元裕之《中州集》載右相文獻公詩。又稱趙閒閒為吾道主盟，李屏山為中州豪傑。知晉卿學問淵源有自來矣。旁通詣極，而要以儒者為歸。故當經營創製之初，馳驅絕域，宜若無暇於文。而雄篇秀句，散落人間，為一代詞臣倡始，非偶然也。」钱基博《中國文學史》云：「耶律楚材詩欲為唐而未躋于熟者也。」<br>本書底本為光緒二十一年(1895)袁昶漸西村舍刊本，第七卷卷末有光緒十三年(1887)李文田跋，書後有光緒元年(1875)芳郭無名人後序。書板輾轉收藏於中國書店。80年代曾少量印行。2006年，中國書店出版社將其收入《中國書店藏版古籍叢刊》，原版刷印發行，定價880圓。余所藏即此本，編號為第〇〇四部。半葉板框高19.0cm，寬14.7cm。半葉十行，行二十一字，注小字雙行同，左右雙邊，白口單魚尾。版心中部刻「湛然集」及卷次，下方刻葉次。版心下部刻「漸西村舍」。題名葉隸書大字「湛嘫居士雧」，左下真書小字「光緒乙未琱版 凌瑕署耑」。書前有癸巳年(1233)孟攀麟(1204—1267)、癸巳年王鄰、甲午年(1234)行秀序。<br>購書時間失載。

- **吳梅村詩集箋註十八卷**<br>清吳偉業撰，吴翌鳳注。清書坊翻刻嘉慶十九年(1814)滄浪吟榭刊本。十六冊全。<br>吳偉業(1609—1672)字駿公，號梅村，又號鹿樵生、灌隱主人等，江蘇太倉人。崇禎四年(1631)進士，中榜眼。授翰林院編修，後任南京國子監司業、左中允、左諭德、左庶子。明亡後干戈擾攘，親故相繼離世。順治十年(1653)應召出為清廷文學侍從，三年後丁憂辭官，不復出仕。吳偉業工詩，與錢謙益、龔鼎孳並稱「江左三大家」。<br>余藏此書開本22.6×15.8cm，半葉板框高18.0cm，寬13.0cm。半葉十行，行二十一字，注小字雙行同。四周單邊，白口，單魚尾。版心上部刻「梅村詩集」，魚尾下刻卷次，下刻葉次。題名葉隸書大字「吳梅邨詩集/箋註」，左下真書小字「滄浪吟榭栞板」。無牌記。此書清代大行，坊間多有翻刻，故定位清書坊翻刻本。<br>首冊封底有墨書一行：「澎澤張芒庵藏書」。待考。<br>2025年10月26日得于嘉寧拍賣。<!--4500+13.5%=5107.5-->

- **秋蟪吟館詩鈔七卷**<br>清金和撰。民國四年(1915)刊板。2008年中國書店木板刷印。白宣紙。一函四冊全。<br>金和(1818—1885)，字弓叔，號亞匏，江蘇上元人，晚清諸生。終身未仕，以授徒為業。太平天囯破南京時潛出南京城向清軍獻策未果。後流寓安徽全椒，出館泰州，輾轉廣東廣州、肇慶、潮州等地任幕僚。太平天國事定後歸故里。後任職上海招商局。<br>本書七卷，分別為《然灰集》《椒雨集》（上下）《殘冷集》《壹弦集》《南樓集》《奇零集》，所收者為作者於1838至1885年所作詩文。梁啟超序稱：「格律無一不軌於古，而意境、氣象、魄力，求諸有清一代，未睹其偶。」<br>余所藏此本為《中國書店藏版古籍叢刊》零種，2008年用民國四年(1915)原版刷印，定價720元。精寫刻，白宣紙印，一函四冊全。<br>購書時間失載。余在太學時，閒暇日常往中國書店中關村店讀書。蓋購之於此。

- **王文敏公遺集八卷**<br>清王懿榮撰。民國十二年(1923)南林劉氏求恕齋刊板。1983年文物出版社木板刷印。一函二冊全。<br>王懿榮(1845—1900)，字正孺，又字廉生、蓮生，晚年號養潛居士、直廬花衣。山東福山人。祖兆琛，山西巡撫。父祖源，四川成綿龍茂道。光緒六年進士，選庶吉士，授編修。三署國子監祭酒。二十六年，充團練大臣。八國聯軍入寇，城破，投井殉節。謚曰「文敏」。王懿榮泛涉書史，嗜金石，撰有《漢石存目》《古泉選》《南北朝存石目》《福山金石志》等。光緒二十五年(1899)，王氏於中藥「龍骨」上辨認出甲骨刻辭並斷為商代文字，開甲骨學之端緒。乃親赴安陽收購，收藏頗豐。歿後甲骨多歸劉鶚，著錄於《鐵雲藏龜》。<br>王懿榮歿後，其子王漢章屬劉承幹整理遺稿。因有是編。劉承幹序極推重其學，云：「凡公所建議，皆所以翼經明道。即異說自無所容其喙。昔眉山蘇氏序六一居士文，謂『其學推韓愈、孟子以達於孔氏』。今承幹謂公之學推乾嘉諸老以達於賈、馬、許、鄭。」其奏疏《臚陳本朝儒臣所撰十三經疏義請列學宮疏》，羅列清儒所作十三經新疏。石以為其有俾於學，故鈔之如次。其書名有不盡同於今名者，以原文寫之。
  
  - 《周易集解纂疏》，湖北安陸李道平撰
  - 《尚書今古文注疏》，江蘇陽湖孫星衍撰。已著錄。
  - 《毛詩傳疏》，江蘇長洲陳奐撰。石按今稱詩毛氏傳疏。已著錄。
  - 《儀禮正義》，安徽績溪胡培翬撰
  - 《春秋公羊傳正義》，江蘇句容陳立撰。石按今稱公羊義疏。已著錄。
  - 《穀梁經傳補注》，浙江嘉善鍾文烝撰。已著錄。
  - 《論語正義》，江蘇寶應劉寶楠撰
  - 《孟子正義》，江蘇甘泉焦循撰。已著錄。
  - 《孝經義疏補》，江蘇儀徵阮福撰
  - 《爾雅義疏》，山東棲霞郝懿行撰
  
  時寶應劉文淇之書未成，王氏亦列奏疏中，云「寶應儒臣劉文淇撰《左氏傳正義》，業專已家，事歷三世，行將寫定」。《周禮》《禮記》二書時無新疏，云「風聞江浙兩省承學之士方事潛研，尚屬草稿」。又列附於十三經新疏者三部：
  
  - 《大戴禮記補註》，山東曲阜孔廣森撰。已著錄。
  - 《說文解字段氏注》，江蘇金壇段玉裁撰。已著錄。
  - 《說文解字句讀釋例》，山東安邱王筠撰。已著錄。
  
  時人服其卓識。此大略即今中華書局《十三經清人注疏》所選。又梁啟超《學術史》亦臚列十三經新疏，略同。唯梁氏云郝懿行《爾雅義疏》剿說掠美，襲取浙江餘姚邵晉涵《爾雅正義》者十之六七，故于《爾雅》當取邵疏。又《孝經》取湖南善化皮錫瑞之《孝經義疏》（石按：今稱《孝經鄭注疏》）。梁氏補入左傳、周禮新疏如次
  
  - 《左傳舊註疏證》，江蘇寶應劉文淇撰。已著錄。
  - 《周禮正義》，浙江瑞安孫怡讓撰
  
  為其關乎有清一代學術之精粹，特補記於此。<br>開本25.0×15.6cm，半葉板框高13.8cm，寬10.8cm。半葉十行，行二十一字，注小字雙行同，四周單邊，細黑口，單魚尾。版心中部刻「王文敏公遺集」及卷次，下方刻葉次。版心下部刻「求恕齋」。題名葉隸書大字「王文敏公集」，左下真書小字「宣統癸未十月鄞高振霄」並刻篆書白文方印「頑頭〇」。牌記真書中字「南林/劉氏/求恕/齋刊」。書前有癸亥年(1923)劉承幹序、吳士鑑序。書後有宣統三年(1911)樊增祥序二篇、民國七年(1918)吳重憙序。卷首題名「王文敏公遺集」，下題「求恕齋叢書」。次行題「福山王懿榮著」，次行「吳興劉承幹編」。<br>2014年3月購于日本京都朋友書店。<!--與《遜齋文集》同函14000円-->

- **遜齋文集十二卷**<br>清吴承志撰。民國十一年(1922)南林劉氏求恕齋刊板。1983年文物出版社木板刷印。一函四冊全。<br>吳承志(1844—1917)，字祁甫，浙江杭州人。師從俞樾。光緒二年(1876)舉人，歷任平陽訓導，主講龍湖書院。精研歷史地理學。著有《山海經地理今釋》《今水經注》《漢書地理志水道圖說補正》等。<br>開本25.0×15.6cm，半葉板框高13.9cm，寬11.2cm。半葉十行，行二十一字，注小字雙行同，四周單邊，細黑口，單魚尾。版心中部刻「遜集」及卷次，下方刻葉次。版心下部刻「求恕齋」。題名葉右真書中字「壬戌中冬」，中真書大字「遜齋文集」，左下真書中字「夏孫桐」並刻篆書方印「海生」。牌記真書中字「南林/劉氏/求恕/齋刊」。書前有壬戌年(1922)劉承幹序。卷首題名「遜齋文集」，下題「求恕齋叢書」。次行題「錢塘吳承志籑」，次行「吳興劉承幹校」。<br>2014年3月購于日本京都朋友書店。<!--與《王文敏公遺集》同函14000円-->

#### 總集

- **文選李善註六十卷**<br>南朝梁蕭統編，唐李善註。清嘉慶十四年(1809)胡克家刻本。二十冊全。<br>四庫提要曰：「《文選》舊本三十卷，梁昭明太子蕭統撰，唐文林郎守太子右內率府錄事參軍事、崇賢館直學士江都李善為之注。始每卷各分為二。」「其書自南宋以來，皆與《五臣注》合刊，名曰《六臣注文選》。而善注單行之本，世遂罕傳。」<br>李善注《文選》現存最早者為南宋淳熙八年(1181)尤袤刻本。尤袤(1127—1194)，字延之，號遂初居士，晚年號樂溪、木石老逸民，常州無錫縣人，南宋詩詞四大家之一。紹興十八年(1148)進士，官拜太常少卿，權充禮部侍郎兼修國史，又曾權中書舍人兼直學士。性嗜書，編有《遂初堂書目》。南宋淳熙八年，尤袤在池陽郡齋刊刻李善單注本《文選》，通稱尤刻本，是現存最完整的李善注本，亦是南宋以來多種李善注單刻本的祖本。其覆刻、重刻本主要有元池州路張伯顔本、明成化二十三年(1487)唐藩朱芝址本、明嘉靖元年(1522)汪諒刻本、明嘉靖四年(1525)晉藩養德書院本、明隆慶五年(1571)唐藩朱碩熿本、明萬曆二十九年(1601)鄧原嶽本、明末毛氏汲古閣本、清嘉慶十四年(1809)胡克家本等。其中以清胡克家本最爲通行。國家圖書館所藏此書版框高21cm，寬14.1cm。半葉十行，行二十一字，小字雙行同，白口，左右雙邊。《中國版刻圖録》稱此本「初印精湛，字字如新硎，無一補版」，丁鈞跋亦云此本「宋刻宋印，首尾完具」。鈐印「王延喆」「陳氏家藏」「鳳陽」「碩甫過眼」「郇齋」「祁陽陳澄中藏書記」諸印。明王延喆舊藏，入清爲陳奐所藏，民國入陳清華郇齋，現藏國家圖書館。2017年國家圖書館出版社據此影印行世。<br>《四庫全書簡明目錄標註》云：「《文選》今以胡氏重刻尤本為最善。」胡克家翻刻尤袤本《文選》為金陵著名刻工劉文奎、文楷、文模所刻。胡氏歿，版歸鄱陽胡氏祖宅，後燬於太平天囯兵燹。此書之原刻本清中期已極罕見，近日拍場皆十餘萬起。後有潯陽萬本儀翻刻本、湖北崇文書局翻刻本、成都同文書局同治翻刻本，則價五之一也。《四庫全書簡明目錄標注》云萬氏本精於崇文本。並版心刻工名氏及字數皆翻刻之。然細審其字，與胡氏原版微異。又版心字數乃作楷字，而胡氏原版作簡字，如「百」作「丶」。萬氏序云攜家藏胡刻初印本至廣州萃文堂覆刻。摹冩特精，至於坊間多撤去牌記以冒充原刻。崇文本循官書局刻書舊例，版心不署刻工名氏及字數，其刻工亦下之。<br>余所藏為嘉慶十四年(1809)胡克家翻刻宋尤袤本。六十卷二十冊全。無函套，以油紙包之，共五包。開本27.1×17.3cm。半葉板框高20.8cm，寬13.7cm。半葉十行，行二十一字，注小字雙行同，左右雙邊，白口，單魚尾。版心上鐫草書字數，中鐫「文」及卷次，下鐫葉數，偶摹刻宋本原刻工名「蔣正」、「蔡勝」、「曹仪」、「余仁」、「潘暉」等百餘人，偶有「乙丑重刊」、「乙卯重刊」等字，乃南宋時補板題記。題名篆書大字「文選李/善注六/十卷」。牌記隸書大字「宋湻熙本重雕/鄱陽胡氏藏版」。卷首有胡克家嘉慶十四年二月序。序及目錄末行有「金陵劉文奎弟文楷/模鐫」注記。卷末偶有胡克家重刊題記。此書首冊題籤闕失，其餘題籤完好。封面有鋼筆書「董雍熙」。字大墨濃，嶄然若新，初印本也。又坊間胡刻《文選》常附《考異十卷》，此本原闕。<br>2025年5月2日得于嘉德拍賣。<!--70000+13.5%=79450-->

- **重訂文選集評十五卷**<br>清于光華編。同治十一年(1872)江蘇書局刊本。十六冊全。<br>于光華，字惺介，號晴川，江蘇金壇人。清諸生。課館為業。著有《古文分編集評》《心簡齋集錄》《四書集益》等[^wenxuanjiping]。<br>本書本為于光華少時授業之書，隨手標注。乾隆二十八年(1763)，于光華渡海至廣州，方始輯錄成書。以何焯評點汲古閣本《昭明文選》為底本，全文收錄于氏所見孫鑛、何焯二人評，並收張鳳翼、陸樹聲、陸雲龍、楊慎、祝堯、俞瑒、李光地、邵長蘅、方廷珪、葉樹藩、鍾惺等評語及張鳳翼《文選纂注評林》、方廷珪《昭明文選集成》、郭正域《合評選詩》、孫洙《山曉閣重訂文選》、余蕭客《文選音義》、邵長蘅《韻略通叶》等所載三十家評論，可稱《昭明文選》評點的集大成者。<br>《文選集評》最早為清乾隆三十七年(1772)友於堂刻本。此後于光華又陸續修訂，並增入何焯評語，即乾隆四十三年(1778)重訂本。此後坊間多有翻刻。余所藏為同治十一年(1872)江蘇書局刊本。竹紙本。十五卷十六冊全。開本27.8×17.4cm，半葉板框高17.3cm，寬13.6cm。半葉十行，行二十四字，注小字雙行同。眉評小字雙行，行六字。左右雙邊，無欄線。白口，單魚尾。版心上鐫「重訂文選集評」，中鐫篇名如「兩都賦」等，下鐫葉次、卷次。題名葉右上真書中字「同治壬申春仲」，中隸書大字「重訂文選集評」，左下真書中字「江蘇書局開雕」。卷首有乾隆三十七年(1772)秦鐄、金嘉琰、于在衡序，此為原本中所有者。其後為乾隆四十三年(1778)鍾絅、黃燡照、邱先德序及于光華自序。其次為凡例、重訂本凡例。書口或有開裂，地腳有蟲蛀，不傷字。整體品佳。<br>2025年10月25日得于海王村拍賣。<!--1000+15%=1130-->

- **樂府詩集一百卷**<br>南朝宋郭茂倩編。民國商務印書館涵芬樓四部叢刊影印本。十六冊全。<br>此書底本為明崇禎汲古閣毛氏刊本。<br>2018年5月7日購于日本東京東城書店。<!--30000円-->

- **松陵集十卷**<br>唐皮日休、陆龟蒙等撰。民國二十年(1931)陶湘影刊汲古閣影宋鈔本。1993年中國書店木板刷印。一函二冊全。<br>皮日休有《皮子文薮》，已著录。陸龜蒙(?～881)，字魯望，自號天隨子、甫里先生、江湖散人。蘇州姑蘇人。漢鬱林太守陸績之後。咸通十年(869)進士，因遇停貢舉而返，遂隱居松江甫里。乾符四年(877)曾入湖州刺史鄭仁規任幕，鄭仁規罷任後返鄉，遂不仕。事跡見《新唐書·隱逸傳》。著有《耒耜經》《小名錄》《笠澤叢書》《松陵集》等。<br>《簡明目錄》曰：「蓋崔璞為蘇州刺史時，皮日休為從事，適龜蒙亦往謁璞，因相倡和，遂錄為此集。其中龜蒙、日休之作，三百四十二首；璞及顏萱、張賁、鄭璧、司馬都、李縠、崔璐、魏朴、羊昭業等，僅詩三十一首，特附見而已。」《四庫提要》曰：「《斷金集》久佚，王士禎記湖廣莫進士有《漢上題襟集》，求之不獲，今亦未見傳本。其存者惟此一集，錄而存之，尚可想見一時文雅之盛也。」其詩專注吳中山水，遍詠漁樵茶酒，舉凡太湖煙波、四明幽徑、虎丘溪舟，乃至竹夾膝、綠罽、五貺諸物，皆發為吟詠。集中《漁具》《樵人》《酒中十詠》諸組詩，以日常瑣事細物入詩，尤見其趣。又多用今典，自注明之，如「紅翠」自注「山鳥名」、「茶槍」自注「茶芽未展者曰槍，已展者曰旗」、「朱衣」自注「松江有朱衣鮒」之類，乃《文藪》正樂府、雜古詩之餘緒也。<br>《松陵集》舊無善本。《四庫提要》曰：「明宏治壬戌，吳江知縣濟南劉濟民，以舊本重刊，都穆為之跋尾，歲久漫漶。毛晉又得宋槧本，重校刻之，今所行者皆毛本。」然此書卷首傅增湘序云：「亦未見宋本為何式也。且文字舛訛，時復不免。故後學之士，恆以未得親睹宋刻為憾焉。」是毛晉刻《松陵集》時，並未用此宋刻本校勘。此書輾轉三百年，為繆荃孫所藏。陶湘用此本影寫上板。書版後歸中國書店，1993年1月曾用原板刷印若干部，定價30圓。2008年又用原板重印，定價780圓。余兩本皆庋藏之。此本乃1993年印本也。開本29.0×19.0cm，半葉板框高19.7cm，寬13.9cm。半葉十二行，行二十一至二十四字，左右雙邊，白口單魚尾。版心中部刻「松陵」及卷次，下刻葉次。題名篆書大字「松陵/集」，牌記行書中字「汲古閣影宋鈔本辛未/秋季武進陶氏鋟木」。書前有壬申年(1932)傅增湘序。此書仿刻特精，古意盎然，墨色濃郁，筆畫爽利，全新未觸，書品絕佳。卷五第五葉、第九至第十葉、第十二葉、卷六第一至第七葉、第九至第十四葉原板闕，複印補之。<br>2018年8月3日購于日本東京東城書店。<!--19000円-->

- **松陵集十卷**<br>唐皮日休、陆龟蒙等撰。民國二十年(1931)陶湘影刊汲古閣影宋鈔本。2008年中國書店木板刷印。白紙本。一函三冊全。<br>後印本。板同前。2008年中國書店用白宣紙重刷印此書，收入《中國書店藏版古籍叢刊》。對比1993年刷印本，書板圮毀更甚，天頭處有多處漫漶損傷，如第四卷天頭首字十之二三不存。闕板而複印者更多於前，除前闕者外，又闕卷六第八葉。中國書店無刻工，無法補板。若不延請廣陵、金陵二局刻工補刊重修之，恐此板不日全損，淪為腐薪也夫。<br>某年月日購于中國書店中關村店。<!--450-->

- **國秀集三卷**<br>唐芮挺章編。民國商務印書館涵芬樓四部叢刊影印本。一冊全。<br>《簡明目錄》謂：「原序稱作者九十人，詩二百二十首。此本僅作者八十五人，詩二百十一首。蓋亦有所佚脫。中自錄所作二首，作序之樓穎詩亦入選，頗為詩社標榜之濫觴。然所錄率皆精美，非後來詩社所及也。」<br>2014年3月14日購于日本京都紫陽書店。<!--1200円-->

- **古詩選三十二卷**<br>明王士禎編。同治五年(1866)金陵書局刊本。存五言詩卷六至卷十七共三冊。

- **惜抱軒今體詩選十八卷**<br>清姚鼐編。同治五年(1866)金陵書局刊本。存五言詩九卷二冊。

- **宋詩別裁集八卷**<br>清張景星、姚培謙、王永祺編。1973年中華書局據乾隆二十六年(1761)誦芬樓刊本影印。一函四冊全。<br>本書原名《宋詩百一鈔》，共收錄宋代詩人137名、詩645首，涵蓋西崑體、江西詩派等不同流派。全書按五言古詩、五言律詩等體裁分為八卷。<br>2012年12月購于日本京都紫陽書店。<!--12000円-->

- **元詩別裁集八卷附補遺不分卷**<br>清張景星、姚培謙、王永祺編。1973年中華書局據乾隆二十九年(1764)然藜藜閣刊本影印。一函四冊全。<br>本書原名《元詩百一鈔》，共收錄元代詩人152名、詩619首。全書按五言古詩、五言律詩等體裁分為八卷。另有補遺不分卷。<br>2012年12月購于日本京都紫陽書店。<!--12000円-->

- **六朝文絜箋註十二卷**<br>清許槤編，黎經誥注。1970年藝文印書館影印1924年成都志古堂刊本。一函二冊全。<br>許槤(1787—1862)，字叔夏，號珊林，浙江海寧人。道光十三年(1833)進士，歷任山東平度知州、淮安知府、徐州知府等職。著有《說文解字統箋》《洗冤錄詳義》《六朝文絜》《古韻閣遺著》 。藏書樓「古韻閣」藏宋元舊槧數十種，編纂書目著錄兩千餘種。校勘刊刻《笠澤叢書》《外科正宗》等典籍。黎經誥(1861—?)，字覺人，江西九江人。光緒二十年(1894)舉人。二十四年(1898)任駐日使館參贊，後捐納知府。二十七年(1901)出洋差满，保舉候補道。師從謝章鋌，與繆荃孫、姚永概交往。喜藏書，室名耕雅齋、山壽堂[^rizhilu]。著有《六朝文絜箋註》《許學考》《韋蘇州詩注稿》等。<br>《六朝文絜》為六朝駢文選集。許槤歷時二十年，四易其稿，編選而成。以劉勰「析詞尚絜」理論為編選原則，旨在提煉六朝駢文之精粹。選錄晉至隋三十六人、文七十二篇，有賦、詔、敕、書等十八類文體，含鮑照《蕪城賦》、庾信《小園賦》等名篇。許槤自作眉批評點，注重溯源析流與藝術鑑賞。光緒間黎經誥為其作箋注。藁成後寄於其師謝章鋌。謝氏命其弟子林紓、丁芸為之校正。書成後，黎氏客居廣陵，以此藁課塾。何聲灝、何聲煥兄弟見之，勸其付梓，且為之參核校訂。光緒十五年(1889)，此書初版刊行於枕湓書屋。後有民國崇義堂、志古堂重刊本。<br>何聲灝(1864—1941)，字伯梁，號蔗庵，安徽望江吉水人。光緒十一年(1885)舉人，十六年(1890)進士，授翰林院庶吉士。官至戶部山東司主事，記名軍機章京。何聲煥(1866—?)，字仲燊，一字仲吕，號竹坡。光緒十四年(1888)拔貢，後中舉人。官至兵部郎中。望江何氏乃近代望族。何俊(1797—1858)，字晉孚，號亦民。道光九年(1829)進士，翰林院庶吉士，歷任江蘇督糧道、兩淮鹽運使、江寧布政使、江蘇布政使等職。子何維鍵(1835—1908)，字汝持，號芷舠，歷任戶部郎中、湖北軍需局總辦、武昌鹽法道、湖北按察使等職。光緒九年(1883)辭官至揚州，造寄嘯山莊，即何園。二十七年(1901)移居上海，從事實業救國、教育救國活動。嫡子何聲灝、煥、潤[^heshenghuan]。何聲潤孫[何祚庥]()(1927—)，中國科學院院士、中國科學院理論物理研究所研究員[^hezuoxiu]。<br>2010年4月24日購于孔網。<!--140-->

- **六朝文絜箋註十二卷**<br>清許槤編，黎經誥注。1970年藝文印書館影印1924年成都志古堂刊本。二冊全。<br>複本。同前。無函套。<br>〇年〇月〇日購于台北藝文印書館。<!--660新台幣-->

#### 詩文總評

- **文心雕龍十卷**<br>梁劉勰撰。清翻刻何允中《漢魏叢書》本。二册全。<br>劉勰字彥和，東莞莒人。天監中兼東宮通事舍人，遷步兵校尉，兼舍人如故。後出家為沙門，改名慧地。事跡具《南史》本傳。<br>《四庫提要》云：「其書《原道》以下二十五篇，論文章體制，《神思》以下二十四篇，論文章工拙，合《序志》一篇為五十篇。據《序志篇》，稱上篇以下，下篇以上，本止二卷。然《隋志》已作十卷，蓋後人所分。又據《時序篇》中所言，此書實成於齊代。此本署梁通事舍人劉勰撰，亦後人追題也。」<br>現存敦煌寫本殘卷。宋刻無存。刻本最早者為元至正本，上海古籍出版社影印行世。明有弘治十七年(1504)何允中《漢魏叢書》本，後世屢加翻刻。余所藏無牌記，定為清翻刻本。

- **文心雕龍十卷**<br>梁劉勰撰。上海古籍出版社1984年影印元至正本。一册全。<br>2018年10月購于日本東京東城書店。<!--5000円-->

#### 詞曲

- **新刻出像增補劉智遠白兔記二卷**<br>明永嘉書會才人撰。1980年廣陵古籍刻印社校補暖紅室本刊行。一函二冊全。<br>2018年11月23日購于揚州廣陵古籍刻印社。

- **成化新編劉知遠還鄉白兔記一卷**<br>明永嘉書會才人撰。1980年廣陵古籍刻印社校刊。一函一冊全。<br>此書底本乃1967年自明墓中發掘所得明成化刊本。<br>2018年11月23日購于揚州廣陵古籍刻印社。

- **桃花扇**<br>清孔尚任撰。1979年廣陵古籍刻印社刻板，2002年木板刷印。一函六冊全。<br>孔尚任(1648—1718年)，字聘之，又字季重，號東塘，別號岸堂，自稱雲亭山人。山東曲阜人，孔子六十四代孫。為諸生，後納監。除国子监博士。官至廣東清吏司員外郎。著有《節序同風錄》《會心錄》《湖海集》《桃花扇》《小忽雷傳奇》《大忽雷》等。<br>《桃花扇》為傳奇劇本，完稿於康熙三十八年(1699)，初版刊成于四十七年(1708)。全劇以復社文人侯方域與秦淮名妓李香君之悲歡離合為主線，展現南明弘光朝之歷史及社會風貌，寄寓明遺民亡國之痛。該劇作問世三百餘年來長盛不衰，改編為黃梅戲、京劇、話劇等多個劇種。<br>民國初年劉世珩輯《暖紅室匯刻傳奇》，收有此書。校刊精審，版畫精美。流傳甚廣。1979年廣陵古籍刻印社據暖紅室本校訂重刻。2002年重印。余所藏即此本也。<br>2018年11月23日購于揚州廣陵古籍刻印社。<!--1480-->

## 叢書部

- **揚州叢刻**<br>陳恆和、陳履恆父子編。民國二十三年(1934)揚州陳恆和書林刊板，2010年廣陵古籍刻印社木板刷印。<br>陳恆和(1883—1937)，丹陽人，出版家。少時在上海忠厚書社專事古書修補、協助購書。1923年回揚州創設「陳恆和書林」。經營古舊書籍並搜集鄉邦文獻。陳履恆(1915—1981)，版本目錄學家。自幼隨父習古書修補與版本鑑別。後至南京隨姑父朱甸清學習版本目錄學。1937年主持「陳恆和書林」。<br>國朝定鼎，公私合營，陳恆和書林併入揚州古舊書店。廣陵古籍刻印社成立後，陳履恆兼任該社編務組組長。<br>陳恆和於1929年始編選《揚州叢刻》，1934年告成。擇其要者24種雕版印行，涉及揚州名勝古蹟、風物民情、歷史地理、河防水利、詞章詩賦等。陳履恆任校勘。叢書子目如次。
  
  - **揚州名勝錄四卷**<br>清李艾塘撰。
  - **焦里堂先生邗記六卷**<br>清焦循撰。
  - **揚州鼓吹詞序一卷**<br>清吴綺撰。
  - **項羽都江都考一卷**<br>清劉文淇撰。
  - **揚州輿地沿革表一卷**<br>清楊丕復撰。
  - **揚州城守紀略一卷**<br>清戴南山撰。
  - **揚州十日記一卷**<br>明王秀楚撰。
  - **揚州夢記一卷**<br>唐于鄴撰。
  - **杜牧之揚州夢一卷**<br>元喬夢符撰。
  - **揚州禦寇錄三卷**<br>清倪在田撰。
  - **揚城殉難續錄二卷**<br>清鄭章雲撰。
  - **揚州畫苑錄四卷**<br>清汪研山撰。
  - **揚州竹枝詞一卷**<br>清董恥夫撰。
  - **望江南百調一卷**<br>清惺庵居士撰。
  - **揚州瓊花集五卷**<br>明曹玉齋撰。
  - **揚州芍藥譜一卷**<br>宋王觀撰。
  - **廣陵孝正一卷**<br>不署撰人名氏。
  - **揚州萸灣勝覽一卷**<br>釋源印撰。
  - **揚州水利論一卷**<br>不署撰人名氏。
  - **治下河水論一卷**<br>清張鵬翮撰。
  - **洩湖水入江議論一卷**<br>清鄭章雲撰。
  - **高家堰記一卷**<br>清俞正燮撰。
  - **運河水道編一卷**<br>清齊召南撰。
  - **揚州北湖續志六卷**<br>清阮先撰。

---

#### 参考書目

為藏書撰寫提要時，參閱諸史藝文志、官私目錄及四庫總目。近世書無著錄者，則參閱近人提要及今人點校說明，務使言必有據，說必有本。庶幾乎其無病于妄下雌黃矣。因列印徵書目如左，而大致以著述時代先後為次焉。

- 漢書·藝文志（或簡稱漢志），漢班固撰，汲古閣刊本

- 郡齋讀書志，宋晁公武撰，上海古籍出版社影印四部叢刊三編本

- 直齋書錄解題，宋陳振孫撰，上海古籍出版社1987年第一版

- 四庫全書總目提要（或簡稱四庫提要），清永瑢等奉敕撰，中華書局1997年第一版

- 四庫全書簡明目錄（或簡稱簡明目錄），清永瑢等奉敕撰，古典文學出版社1957年第一版

- 書林清話附書林餘話，葉德輝撰，古籍出版社1957年第一版

- 中國近三百年學術史（或簡稱學術史），梁啟超撰，東方出版社1996年第一版

- 要籍解題及其讀法（或簡稱解題），梁啟超撰，微信讀書網絡版

- 增訂四庫全書簡明目錄標註（或簡稱簡目標註），邵懿辰等撰，中華書局1959年第一版

- 販書偶記，孫殿起錄，中華書局1959年第一版

- 莊子內篇譯解和批判，關鋒撰，中華書局1961年第一版

- 四庫全書總目提要補正（或簡稱提要補正），胡玉縉撰，中華書局1964年第一版

- 販書偶記續編，孫殿起錄，上海古籍出版社1980年第一版

- 唐集敘錄，萬曼撰，中華書局1980年第一版

- 尚書學史，劉起釪撰，中華書局1989年第一版

- 儒藏精華編點校說明（或簡稱儒藏序），儒藏編撰委員會撰，[網絡版](https://mp.weixin.qq.com/mp/appmsgalbum?__biz=MzI5NTIyOTYyOA==&action=getalbum&album_id=1822047122305630208&subscene=159&subscene=27&scenenote=https%3A%2F%2Fmp.weixin.qq.com%2Fs%3F__biz%3DMzI5NTIyOTYyOA%3D%3D%26mid%3D2247486779%26idx%3D1%26sn%3Da396909bf30e612081c00e9f3926c04d%26chksm%3Dec578ce8db2005fe8d1f4afd88b955d42bde032899a823c1cdd87b17177ade5590ae8f214083%26scene%3D27&nolastread=1#wechat_redirect)

- 京都古書店風景，蘇枕書撰，中華書局2015年第一版

- 通鑑版本談，辛德勇撰，三聯書店2021年第一版

- 中國台北[「國家圖書館」古籍與特藏文獻資源](https://rbook.ncl.edu.tw/NCLSearch/)

---

#### 參考文獻

[^shangshu]: 李庆彬. 阮刻《尚书正义》“江西本”价值初探[J]. 鞍山师范学院学报, 2014(5): 69-72.

[^huainan]: 王明春. 《淮南子》高誘注與許慎注的區分[J]. 赤峰學院學報, 2006, 27(3): 25.

[^zhuangzigu]: 李波. 馬其昶稀見稿本《莊子故》考述及其價值[J]. 歷史史文獻研究, 2005, 36: 174.

[^rizhilu]: 張京華．原鈔本顧亭林日知錄出版前言[M]//顧炎武．原鈔本顧亭林日知錄．上海：華東師範大學出版社，2022：I-XX. ISBN: 978-7-5760-2379-4.

[^suzhenshu]: 蘇枕書. 京都古書店風景[M]. 北京: 中華書局, 2015. ISBN: 978-7-101-11150-7.

[^heshenghuan]: [安慶府望江縣何聲煥科舉朱卷](http://www.360doc.com/content/24/0811/17/3014157_1131118207.shtml)

[^hezuoxiu]: 清华大学校友会．[何祚庥：走出寄啸山庄的何氏后代](https://www.tsinghua.org.cn/info/1951/19051.htm)[EB/OL]．清华大学校友网．[2025-10-07].

[^wenxuanjiping]: 吴冬莉. 《文选集评》成书考[J]. 昭通学院学报, 2019, 41(6): 66-70.
